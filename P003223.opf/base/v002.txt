༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
WOOEGS1017555
ImageGroup:
ISBN:
11KG15469
7105080124 (set)
LCCN:
2007391516
Title:
གསུང་འབུམ།
ཚུལ་ཁྲིམས་བློ་གྲོས། །
gsung 'bum/_tshul khrims blo gros/
Author:
ཚུལ་ཁྲིམས་བློ་གྲོས་
tshul khrims blo gros
n/a
n/a;n/a
Descriptor:
Original Publication:
Place:
Publisher:
Ipe cin/
mi rigs dpe skrun khang/
Date:
Q
Volume:
Total Volumes:
TBRC Pages:
llll
In/a
Introductory Pages:
Text Pages:
Scanning Information:
n/a
Scanned at Tibetan Buddhist Resource Center, 1430 Massachusetts Avenue, Cambridge,
MA 02138, USA. Comments: 10/2013



ਹ



མདོ་སྔགས་གཞུང་ལུགས་རྒྱ་མཚོར་མཁྱེན་རབ་མཁའ་ལྟར་ཡངས་
པའི་མཁས་དབང་ཞིག་གི་མཛད་པར་མཚོན་ན། འཆད་རྩོད་རྩོམ་
གསུམ་དང་། དེ་ལས་ཀྱང་ཇི་སྐད་དུ། སློབ་དཔོན་ཙནྡྲ་ཀཽ་མིས།
མལས་པའི་བྱ་བ་རྣམ་གསུམ་ལས།། འཆད་རྩོད་ངག་ལ་མ་ངེས་པ། །
སྲིད་ཕྱིར་མི་འཁྲུལ་རྩོམ་པ་སྟེ། །ཞེས་གསུངས་པ་ལྟར། འཛམ་
གླི ང་ཤེས་རིག་གི་རྒྱན་དུ་ཆེ་བའི་ལེགས་བཤད་ཅིག་རྩོ མ་རྒྱུ་ནི་སྐུ་
ཚེ་དེའི་མཛད་པ་ཆེ་ཤོས་སུ་ངོས་འཛིན་མི་དགོས་སམ། མཐོ་
དམན་མི ་མཉམ་པའི་འུད་སྒྲོག་མ་བྱས་ཀྱང༌། རྩོམ་པ་པོ་དེའི་
ཡོན་ཆེད་དང་གཤིས་ཀ་སོགས་རྩོམ་ཡིག་རང་གིས་མཆེམས་སྦྱོར་
བྱེད་ནུས་པ་ཆོས་ཉིད་ཡིན། དེས་ན་བཤད་སྒྲུབ་བསྟན་པའི་རྒྱལ་
མཚན་དཔལ་བླ་རུང་གི་མཁན་ཆེན་ཚུལ་ཁྲིམས་བློ་གྲོས་ཞེས་སྐུ་
ཚེ་ཧྲིལ་པོ ར་གཞན་ཕན་དོ ན་གཉེ ར་གྱི་འདུན་པས་འཆད་རྩོད་རྩོམ་
གསུ མ་གྱི་མཛད་པ་ལྟར་ལེན་པ་གང་གི་གསུང་འབུམ་འདི་མཇལ་ན།
རྩོམ་པ་པོ་ཁོང་གི་རྨད་དུ་བྱུང་བའི་ཐུགས་བསྐྱེད་དང༌། བླ་ན་མེ ད་
པའི་མཁྱེན་རང་དེས་ང་ཚོ་ར་བ་གངས་རི་ཅན་པའི་གཙུག་ལག་ ་
གཉིས་ལ་གླེ པ་རིན་ཆོག་པའི་གསོན་ཤུགས་གསར་བ་ཞིག་བསྐྲུན་
ཡོད་པ་གསལ་འདུག་སྙམ་ནས་ངོ་སྤྲོད་རྒྱས་པའི་ངལ་བ་མ་བྱས་སོ།།
སྒྲིབ་པ་ཡོས།



6
©:|:
༄༅། །དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་
གསུང་འབུམ་བློ་གསར་ཡིད་ཀྱི་དགའ་
སྟོན་བཞུགས་སོ།།
མི་རིགས་དཔེ་སྐྲུན་ཁང༌།
a
25



སg
བྱ། ། རབ་འབྱམས་ཤེས་བྱ་གཟིགསཔའི་ཡེ་ཤེས་ནི། །སྤྲིན་བྲལ་ཉིན་མོར་བྱེད་པའི་འོད་རླབས་ཀྱིས། །
ཐར་ལམ་མ་ལུས་ཇི་བཞིན་གསལ་བའི་མགོན། །སྐལ་བཟང་འགྲོ་བའི་འདྲེན་པ་དེ་ལ་འདུད། ། འོ མང ངོས
g



སྔོན་དུ་འགྲོ་བའི་གཏམ།
བདེ་ལེགས་སུ་གྱུར་ཅིག
ཤ་དང་རུས་པའི་འབྲེལ་ཐག་དམ་པོས་གཅིག་ཏུ་བཅིངས་པའི་གངས་ཅན་གྱི་སྐྱེ་བོ་
རྣམས་དང༌། ངུར་སྨྲིག་གི་གོས་མདངས། དད་འདུན་གྱི་རང་མདངས་ཐམས་ཅད་
གཅིག་ཏུ་མཐུན་པའི་གཟིགས་པ་པོ་རྣམས་ལ་ཞུ་བ། དེབ་ཆུང་འདི་རྣམས་ནི་སྐྱེ་བོ་
རྣམས་ཀྱི་མདུན་སར་སྲིད་པའི་འབྱོར་བ་ཁོ་ན་ལས་ཐོས་པའི་ནོར་ལ་རིན་ཐང་ཅི་ཡང་
མེད་པའི་དུས་ཀྱི་མར་གཤམ་འདིར། དབེན་པའི་གནས་སུ་མཚན་ཉིད་དང་ལྡན་
པའི་དགེ་བའི་བཤེས་གཉེན་གྱི་ཞབས་པད་ཡུན་དུ་བསྟེན་ཅིང་མི་ཚེའི་ཕྱེད་ཀ་ཐོས་
པ་ལ་བསྐྱལ་བའི་སྐལ་བ་བཟང་པོ་ཐོབ་པའི་ཚེ་ན། རང་ཉིད་ཀྱི་རྒྱུད་ལ་བག་ཆགས་
བཟང་པོ་རེ་གཞག་པ་ཙམ་གྱི་ཕྱིར་དུ་སུག་བྲིས་སུ་བགྱིས་པ་དག་ཡིན་ལ། གྲུབ་མཐའི་
དཔྱད་པ་ཕྲན་ཚེགས་རེ་ཡོད་པ་རྣམས་ནི་འཇམ་དབྱངས་མི་ཕམ་རྒྱ་མཚོའི་གསུང་སྒྲོས་
རྗེས་བརྗོད་བྱས་པས་གྲུབ་མཐའ་གཞན་གྱི་བཞེད་གཞུང་དང་མི་མཐུན་པ་ཅུང་ཟད་
རེ་ཡོད་ཀྱང་གནས་སྐབས་ཀྱི་འཛིན་མཚམས་ཕྲན་བུ་རེ་མི་མཐུན་པ་ཡིན་གྱི།
མཐར་གྱིས་ཐམས་ཅད་དགོངས་པ་གཅིག་ཏུ་གྱུར་ཏེ་ཡོད་པ་ལ་ཡིད་ཆེས་གཏིང་ནས་
རྙེད་ཅིང་། འདི་དག་གི་ཐོག་ནས་ཆགས་སྡང་རང་ག་བ་མི་འོང་བའི་རེ་བ་ཡིད་ལ་
འཆང་བ་ཡིན། རང་ངོ་ནས་མཚུངས་མེད་བཤེས་གཉེན་དམ་པའི་བཀའ་དྲིན་གྱིས་



གངས་ཅན་གྱི་བསྟན་པ་ཐམས་ཅད་འགལ་མེད་ཡིན་པ་དང་། བསྟན་པ་གསལ་བར་
མཛད་པའི་མཁས་གྲུབ་དམ་པ་དེ་རྣམས་ནི་བསྟན་དང་འགྲོ་བའི་དཔལ་མགོན་
མཚུངས་པ་མེད་པ་ཡིན་པ་དང༌། ལྟ་གྲུབ་ཀྱི་བཞེད་པ་མི་མཐུན་པ་ཕྲན་བུ་རེ་ཡོད་
པ་དག་ནི་གདུལ་བྱའི་དབང་གིས་ཡིན་པ་ལ་སོམ་ཉི་ནམ་ཡང་མེད་པས་ཕྱོགས་རིས་
ཆགས་སྡང་གི་དགག་སྒྲུབ་དག་ལ་ཡིད་སུན་པ་ལས་ཅི་ཡང་མ་མཆིས། རིས་སུ་མ་
ཆད་པའི་བསྟན་པ་རིན་པོ་ཆེ་སྤྱིའི་སྲི་ཞུ་ཕྲན་བུ་ཙམ་རེ་དང་སྐྱེ་བོ་འགའ་རེའི་སེམས་
ལ་དགེ་བའི་ས་བོན་ཙམ་རེ་གདབ་པ་ལ་ནི་སྙིང་ནས་སྨོན་པ་ཡིན་ཡང་སྣོད་ན་མེད་
པ་ཕོར་བར་འོང་རྒྱུ་ག་ལ་ཡོད། དེས་ན་ཡི་གེ་འདི་རྣམས་ཀྱིས་གཞན་ལ་ཕན་པ་འདི་
འགྲུབ་སྙམ་པ་ཅི་ཡང་མི་འདུག་ཀྱང་ད་ལམ་དཔེ་རྣམས་ཕྱོགས་གཅིག་ཏུ་བསྡུས་ནས་
དེབ་ཆུང་འགའ་ཞིག་ཏུ་བྱས་པ་ཡིན། མ་རྟོགས་པ་དང་ལོག་པར་རྟོག་པའི་ནོངས་
པ་གང་མཆིས་ཐམས་ཅད་དམ་པ་རྣམས་ཀྱི་མདུན་དུ་བཟོད་པར་གསོལ་ལོ། ། །
ཞེས་རབ་རྒྱན་ཆུ་ལུག་ལོའི་སྟོན་ཟླ་འབྲིང་པོའི་ཚེས་ཉེར་གསུམ་ཉིན་ཚུལ་ཁྲིམས་བློ་གྲོས་ཀྱིས་གྲོང་
ཁྱེར་པདྨ་ཅན་དུ་བྲིས་པའོ། །



དཀར་ཆག་
དཀར་ཆག
སྔོན་དུ་འགྲོ་བའི་གཏམ། ་༌༌་༌༌་
སྙིང་གཏམ་སྙིང་གི་ཐིག་ལེ། ་.........
སྙིང་གཏམ་སྙིང་གི་ཐིག་ལེའི་རྣམ་བཤད། ་་་༌་་་་་་་
དམ་པའི་ཆོས་འཛིན་པའི་ཕན་ཡོན། ་..............
ལུགས་གཉིས་གསལ་བའི་མེ་ལོང་། ……………….……....……..
གངས་ཅན་ཕོ་མོ་ཡོངས་ཀྱི་སྙན་ལམ་དུ་ཞུ་ཡིག ་་་་་
ཤའི་ཁ་ཟས་གནང་བཀག་གི་བསླབ་བྱ། ་་༌་་་་
བསྟན་འཛིན་སྐྱེས་བུ་དག་གི་དྲུང་དུ་ཞུ་ཡིག
སྒོ་ཕྱུགས་རྣམས་ངན་གསོད་མི་བྱེད་པའི་རེ་ཞུ།
དགོན་པ་རྣམས་ཀྱིས་སློབ་གཉེར་དགོས་པའི་བསམ་ཚུལ།
སྒྲིག་པ་པོའི་གཏམ། ་་



ཆོས་རྗེ་ཡིད་བཞིན་ནོར་བུའི་གསུང་སྙིང་གཏམ་སྙིང་གི་ཐིག་ལེ།
༄༅། །སྙིང་གཏམ་སྙིང་གི་ཐིག་ལེ་བཞུགས་སོ། །
དྷི༔ རབ་འབྱམས་སྲས་བཅས་རྒྱལ་བའི་གསང་གསུམ་ཀུན། །གཅིག་བསྡུས་མཚན་
དཔེའི་གཟུགས་སུ་སྨིན་པའི་སྐུ། །གཞོན་ནུ་སྨྲ་བའི་ཉི་མ་གང་དེ་ཡིས། །ཁྱོད་བློ་བྱང་
ཆུབ་ལམ་དུ་སྒྱུར་བར་མཛོད། །མཐའ་ཀླས་འགྲོ་བའི་མོས་བློ་དང་འཚམ་པའི། །
ཟབ་ཡངས་ཆོས་ཚུལ་དཔག་གིས་མི་ལང་ཡང་། །གནད་དུ་དྲིལ་ནས་ཉམས་སུ་ལེན་
པའི་ཚུལ། །སྙིང་གཏམ་སྙིང་པོ་སྙིང་འདྲའི་གྲོགས་ལ་གདམས། །ཚེ་འདིར་ཞེན་ལ་
ཆོས་པའི་སྐལ་བ་བྲལ། །འདོད་ལ་སྤྱད་ཅིང་སྤྱད་ཅིང་སྲེད་པ་འཕེལ། །ཟིན་པའི་
དུས་མེད་རྙེད་བདེ་གྲགས་བསྟོད་རྣམས། །རྨི་ལམ་ཉོ་ཚོང་འདྲ་བས་སྐྱུར་ལ་ཐོངས།།
གང་ལ་བརྟེན་ན་ཡོན་ཏན་ཚོགས་འཕེལ་ཞིང་། །ཉེས་སྐྱོན་མཐའ་དག་རྒྱང་དུ་སྐྱོད་
བྱེད་པའི། །མཚན་ཉིད་ལྡན་པའི་བཤེས་གཉེན་དམ་པ་དེ། །མཉེས་པ་གསུམ་གྱིས་
སྟེན་དང་བསམ་དོན་འགྲུབ། །ཇི་ལྟར་མཁའ་དབུས་སྐྱེད་མོས་ཚལ་འདོད་བཞིན། །
མངོན་པར་མཐོ་དང་ངེས་ལེགས་ཕུན་ཚོགས་ཀུན། །ཚུལ་ཁྲིམས་བྲལ་ལ་འབྱུང་བའི་
སྐབས་མེད་པས། །དྲན་ཤེས་བག་ཡོད་ལྡན་པས་རང་རྒྱུད་ཐུལ། །ཐོག་མེད་སྲིད་
པར་མ་རིག་མུན་ཀློང་དུ། །བཤེས་བྲལ་སྨྱོན་པ་བཞིན་དུ་ད་བར་འཁྱམས། །ད་
ནི་ཞི་བདེའི་ཁང་བཟང་འཚོལ་བའི་ཕྱིར། །གསུང་རབ་རྒྱ་མཚོ་མཉན་ལ་སྤྲོ་བར་
རིགས༑ ༑ཐོས་པ་ཙམ་གྱིས་སྒྲོ་འདོགས་མི་ཆོད་ཅིང་། །སྟོན་དང་བསྟན་ལ་ཡིད་ཆེས་
རྙེད་དཀའ་བས། །རྩོད་འཆད་རྩོམ་པའི་བྱ་བ་བརྒྱ་ཕྲག་གིས། །བསམ་བྱུང་ཤེས་
1



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རབ་ཐུགས་ཀྱི་བཅུད་དུ་སྟེན། །གཞུང་ལུགས་རབ་འབྱམས་སྨྲ་བའི་སྟོན་ཆེན་ཡང་།།
རང་རྒྱུད་མ་བཏུལ་ནེ་ཙོའི་འདོན་པ་འདྲ། །འཆི་བ་བཙན་ཐབས་འོང་ན་འགྱོད་པའི་
རྒྱུ༑ ༑གདམས་དོན་སྙིང་ལ་སྟེན་ཅིག་སྙིང་གྲོགས་རྣམས། །མང་མང་རྒྱལ་བའི་ཆོས་
ཚུལ་རབ་འབྱམས་ཀུན། །རང་རྒྱུད་འདུལ་བ་ཁོ་ནའི་ཐབས་སུ་གདམས། །ཚིག་
ལ་མ་འཆེལ་དོན་གྱི་ཟབ་གནད་མཆོག །སྙིང་གི་བཅུད་དུ་སྟིམས་ཞེས་སླར་ཡང་
བསྐུལ༑ །རྙེད་དཀའི་རྟེན་འདི་ཨུ་དུམ་ཝ་ར་འདྲ། །ནོར་བུ་འབུམ་ལས་ལྷག་པའི་
དོན་འབྲས་ལྡན། །ཕྱིས་ནས་འདི་འདྲ་ཤིན་ཏུ་རྙེད་དཀའ་བས། །དོན་ཆེན་འདུན་མ་
སྒྲུབ་ལ་མ་གཡེལ་ཅིག །འཆི་བདག་དགྲ་ཆེན་ནམ་མཁའི་ཐོག་འདྲ་བ། །ནམ་ཙམ་
ཐོན་པ་སུས་ཀྱང་དཔོག་མི་ནུས། །ལོ་དང་ཟླ་བར་སྡོད་པའི་ལོང་མེད་ཀྱིས། །ད་ལྟ་
ད་ལྟར་དགེ་ཆོས་སྒྲུབ་རེ་རན། །ལུས་ཅན་ལས་ཀྱི་འབྲས་བུ་ཆུད་མི་ཟ། །རྣམ་སྨིན་
ཐོག་ཏུ་བབས་ཚེ་བཅོས་སུ་མེད། །ད་ལྟ་སྐལ་ལྡན་རང་དབང་ཡོད་དུས་འདིར། །
རང་གིས་རང་ཉིད་བསླུས་ན་སུ་ཡིས་སྐྱོབ། །བཟོད་དཀའ་འཁོར་བའི་སྡུག་བསྔལ་
བྱེ་བྲག་རྣམས། །དྲན་པ་ཙམ་གྱིས་བ་སྤུ་གཡོ་ནུས་ན། །བགྲང་ཡས་དུཁས་ལུས་
སེམས་གདུང་བའི་ཚེ། །ཇི་འདྲ་ཡིན་ཞེས་རང་ལ་གྲོས་མོལ་མཛོད། །འདི་འདྲའི་
འཇིགས་ཆེན་ཤིན་ཏུ་ཐར་དཀའ་ལས། །འདྲེན་པའི་ནུས་ལྡན་གཞན་ནས་རྙེད་མི་
སྲིད༑ །བསླུ་མེད་མཁྱེན་བརྩེ་ནུས་པའི་བདག་ཉིད་ཅན། །རིན་ཆེན་རྣམ་གསུམ་
སྐྱབས་སུ་བསྟེན་པར་རིགས། །སྲིད་གསུམ་སྡུག་བསྔལ་རང་བདེ་འདོད་ལས་བྱུང༌།།
བདེ་དགེ་མཐའ་དག་གཞན་ཕན་སེམས་ལས་འཁྲུངས། །དེ་ཕྱིར་ལྷ་མའི་སྟོན་པའི་
རྗེས་བསྙེགས་ཏེ། །བླ་མེད་བྱང་ཆུབ་སེམས་མཆོག་བསྐྱེད་པར་རིགས། །རང་རྒྱུད་
རིག་ཁམས་ཤེལ་དཀར་ཨ་དར་ཤ། །གློ་ བུར་སྒྲིབ་པའི་རྡུལ་གྱིས་ཆེར་གཡོགས་ན།།
ཟབ་གསལ་ཏིང་འཛིན་གཟུགས་བརྙན་འཆར་དཀའ་བས། །སྟོབས་བཞིའི་རིས་



ཆོས་རྗེ་ཡིད་བཞིན་ནོར་བུའི་གསུང་སྙིང་གཏམ་སྙིང་གི་ཐིག་ལེ།
དཀར་ངལ་བས་བསྐྱོད་པར་འོས། །སྣང་གྲག་རིག་པ་ལྷ་སྔགས་ཆོས་ཉིད་ངང་། །
ཡེ་ནས་ཡིན་པར་ཤེས་པའི་ལྟ་བ་དང༌། །མ་བྲལ་སྒོམ་པའི་མདེའུ་ཁ་བསྒྱུར་བྱས་
ནས༑ ༑ཚར་གཅོད་རྗེས་སུ་འཛིན་ལ་དབང་སྒྱུར་མཛོད། །སྲོག་རྩོལ་བྱེད་བཅིང་
ལུས་ཀྱི་འཁྲུལ་འཁོར་གྱིས། །བདེ་གསལ་མི་རྟོག་གྲོགས་སུ་འགུགས་ནུས་ན། །
འོད་གསལ་སྒྱུ་མའི་ལུས་ལ་དབང་འབྱོར་ཕྱིར། །རྫོགས་རིམ་ཐུགས་ཀྱི་ཐིག་ལེར་
བསྟིམ་པར་རིགས། །སྙིགས་ལྔའི་མུན་པ་ལྷག་པར་བདོ་སྐབས་སུ། །ཐེག་བརྒྱད་
རྒྱུ་སྐར་འོད་ཀྱིས་འཇོམས་དཀའ་བས། །ཡང་གསང་སྙིང་ཐིག་ཉི་མའི་ཟེར་ཕྲེང་
འབུམ༑ ༑དད་གསུམ་རྟ་བདུན་ཁྱོགས་ཀྱིས་དྲངས་བར་རིགས། །གང་ཤར་རིག་པ་
མ་བཅོས་རྒྱ་ཡན་ལ། །རང་བབས་རང་བཞག་ངང་དུ་ལྟོས་ཤིག་དང༌། །ཡེ་སྟོང་རྩ་
བྲལ་རང་གསལ་ངོ་ཤེས་ན། །ས་ལམ་ཅིག་ཆོད་འབྲས་བུའི་གཏན་སྲིད་ཟིན། །ཅོག་
གཞག་ངང་ནས་བཞུགས་སྟངས་གཟིགས་སྟངས་ཀྱིས། །རང་སྣང་དབྱིངས་ཐིག་རིག་
པར་ལོངས་སྤྱད་ན། །གཟུང་འཛིན་འཁོར་བའི་མུན་པ་དབྱིངས་སུ་ཡལ། །སྣང་བཞི་
མཐར་འཁྱོལ་འཕོ་ཆེན་འོད་སྐུར་སྨིན། །དེ་སྐད་གྲོང་ཚིག་དུམ་ཆོད་སྙིང་གི་གཏམ། །
བློ་གསལ་དགྱེས་པའི་སྙན་ཚིག་བདོག་མིན་ཀྱང་། །ཐོལ་བྱུང་ཀློང་རྡོལ་འདེམས་ཀ་
སྤངས་བ་འདི། །སྔ་འགྱུར་རིག་འཛིན་བརྒྱུད་པའི་རང་གཤིས་ལགས། །དགེ་བ་འདི་
ཡིས་མ་ལུས་འགྲོ་བ་རྣམས། །སྐུ་བཞིའི་རྒྱལ་ཐབས་མཆོག་ལ་དབང་འབྱོར་ཞིང་། །
བདག་ཀྱང་འཇམ་དཔལ་གཞོན་ནུའི་སྙིང་སྟོབས་དང༌། །སྐད་ཅིག་ཙམ་ཡང་འབྲལ་
བར་མ་གྱུར་ཅིག ། ཅེས་པ་འདི་ནི་རྒྱ་ནག་རི་བོ་རྩེ་ལྔའི་ཡང་དབེན་ལྷ་མཆོག་འཇམ་དཔལ་
གཞོན་ནུས་རྒྱལ་སྲས་ཁྲི་ཕྲག་གཅིག་ལ་ཟབ་རྒྱས་ཆོས་འཁོར་བསྐོར་བའི་རི་རྩེར་ངག་དབང་བློ་གྲོས་
མཚུངས་མེད་ནས་དུས་ཚོད་སྐར་མ་ཉེར་གསུམ་གྱི་ཡུན་ལ་ཤར་མར་སྤེལ་བ་དགེ། །།



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
༄༅། །སྙིང་གཏམ་སྙིང་གི་ཐིག་ལེའི་རྣམ་བཤད་ཟླ་ཚེས་
འཛུམ་ཟེར་ཞེས་བྱ་བ་བཞུགས་སོ། །
ན་མོ་མཉྫ་གྷོ་ཥཱ་ཡ།
གང་ཐུགས་དམིགས་མེད་དག་པའི་མཁའ་དབྱིངས་སུ། །
མཁྱེན་བརྩེ་ཟླ་གཞོན་དཀྱིལ་འཁོར་ཀུན་ནས་རྫོགས། །
ཕན་བདེ་འོད་དཀར་རྟག་ཁྱབ་ལྷུན་གྲུབ་པ། །
ཐུབ་དབང་ལྷ་ཡི་ལྷ་ལ་གུས་པས་འདུད། །
འཇིགས་མེད་སྤོབས་པའི་གཏེར་བརྒྱད་ཡོངས་གྲོལ་ཞིང་། །
ཕུན་ཚོགས་ཡོན་ཏན་བྱེ་བའི་འབྱུང་གནས་ཆེ། །
རྒྱལ་བའི་ལུང་ཟིན་རིས་མེད་ཆོས་ཀྱི་རྗེ། །
འཇམ་དབྱངས་བླ་མས་ཚེ་རབས་ཕྲེང་བར་སྐྱོངས། །
རིག་སྟོང་ཆོས་སྐུའི་དབྱིངས་ལས་ལྷུན་གྲུབ་པའི། །
རྡོ་རྗེའི་ཚིག་ནི་ཐ་མལ་རྣམ་རྟོག་གིས། །
དཔོག་ནུས་མིན་ཡང་རང་བློ་ལེགས་བཤད་ལ། །
ཅུང་ཟད་གོམས་ཕྱིར་ཚུལ་འདིར་འཇུག་པར་བྱ། །
འདིར་སྐྱེས་བུ་ གཅིག་ མངོན་པར་རྫོགས་པར་འཚང་རྒྱ་བའི་ཐབས་ཚང་ལ་མ་ནོར་
བ་གཞུང་གཅིག་ཏུ་སྟོན་པའི་ལེགས་བཤད་སྙིང་གཏམ་སྙིང་གི་ཐིག་ལེ་ཞེས་པ་འདི་
འཆད་པ་ལ་གསུམ་སྟེ། ཐོག་མར་དགེ་བ་བསྟན་བཅོས་རྩོམ་པ་ལ་འཇུག་པའི་ཡན་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ལག་བཟང་པོ། བར་དུ་དགེ་བ་བསྟན་བཅོས་ཀྱི་ལུས་ཕུན་སུམ་ཚོགས་པ། ཐ་མར་
དགེ་བ་བསྟན་བཅོས་བརྩམས་པའི་བྱ་བ་གྲུབ་པའོ། ། །
དང་པོ་ལ་གསུམ་སྟེ། ཐ་སྙད་ཀྱི་དོན་དུ་མཚན་སྨོས་པ། བཞེད་དོན་འགྲུབ་པའི་
ཆེད་དུ་ཤིས་པ་འརྗོད་པ། བསྟན་བཅོས་མཛད་པ་ལ་སྤྲོ་བ་སོགས་སྟོན་པའི་ཆེད་དུ་
རྩོམ་པར་དམ་བཅའ་བའོ། །དང་པོ་སྙིང་གཏམ་སྙིང་གི་ཐིག་ལེ་ཞེས་གསུངས་ཏེ།
སྙིང་བརྩེ་བ་ཆེན་པོས་གདམས་པའི་གཏམ་གང་ཞིག་སྙིང་གི་ཐིག་ལེ་སྟེ་སྙིང་གི་
བཅུད་དམ་སྙིང་པོར་གཟུང་བར་བྱ་བ་ཡིན་པས་བྱ་བའི་ཆ་ནས་མིང་བཏགས་པའང་
ཡིན་ཏེ་སྐོམ་ལ་བཏུང་བ་ཞེས་བཏགས་པ་བཞིན་ནོ། །དེས་ནི་སྒྲ་བཤད་འཇུག་
གཉིས་ཀ་ཅན་གྱི་མིང་ངོ༌། །དེ་ལྟར་སྨྲས་པ་ལ་དགོས་པ་ཡོད་དེ། ལངྐར་གཤེགས་
པའི་མདོ་ལས། མིང་དུ་གདགས་པར་མ་མཛད་ན། །འཇིག་རྟེན་ཐམས་ཅད་རྨོངས་
པར་འགྱུར། །དེ་བས་རྨོངས་པ་བསལ་བའི་ཕྱིར། །མགོན་པོས་མིང་དུ་གདགས་
པར་མཛད། །ཅེས་གསུངས་པ་བཞིན་དོན་ལྡན་གྱི་མིང་དེས། དབང་པོ་རབ་ཀྱིས་
དོན་ཕྱིན་ཅི་མ་ལོག་པ་དང་། འབྲིང་གིས་རྣམ་པ་ཙམ་དང་། ཐ་མས་ཡང་ཐ་སྙད་བྱ་
བདེ་བའི་དགོས་པ་ཡོད་པའི་ཕྱིར་རོ། །
གཉིས་པ་ནི། རབ་འབྱམས་སྲས་བཅས་རྒྱལ་བའི་གསང་གསུམ་ཀུན། །གཅིག་
བསྡུས་མཚན་དཔེའི་གཟུགས་སུ་སྨིན་པའི་སྐུ། །གཞོན་ནུ་སྨྲ་བའི་ཉི་མ་གང་དེ་ཡིས། །
ཁྱེད་བློ་བྱང་ཆུབ་ལམ་དུ་སྒྱུར་བར་མཛོད། །ཅེས་གསུངས་ཏེ། །
རབ་འབྱམས་ཞིང་གི་ཁྱོན་ན་གང་བཞུགས་སྲས་བྱང་ཆུབ་སེམས་དཔའི་ཚོགས་དང་
བཅས་པའི་རྒྱལ་བའི་གསང་གསུམ་སྟེ་སྐུ་གསུང་ཐུགས་ཀྱི་གསང་བ་བསམ་གྱིས་མི་
ཁྱབ་པའི་ཡོན་ཏན་ཀུན་ཕྱོགས་གཅིག་ཏུ་ཉེ་བར་བསྡུས་པ་དུས་གསུམ་རྒྱལ་བའི་
ཐུགས་རྣམ་པར་མི་རྟོག་པའི་ངོ་བོ་ནི་འཇམ་དཔལ་ཡེ་ཤེས་སེམས་དཔའ་ཉིད་ཡིན་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལ་དེ་ཉིད་རྣམ་པ་མཚན་དཔེའི་གཟུགས་སུ་གདུལ་བྱའི་ངོར་ལེགས་པར་སྨིན་པའི་
གཟུགས་སྐུ་གང་ཞིག དུས་གསུམ་རྒྱལ་བའི་ཡབ་ཏུ་གྱུར་ཀྱང་རྒྱལ་སྲས་གཞོན་ནུའི་
ཚུལ་གྱིས་ནམ་མཁའ་ཇི་སྲིད་བར་དུ་བཞུགས་ནས་རྣམ་པར་ཐར་བ་བསམ་གྱིས་མི་
ཁྱབ་པས་འགྲོ་བའི་དོན་མཛད་པ་སྨྲ་བའི་ཉི་མ་སྟེ་འཇམ་པའི་དབྱངས་གང་དེ་ཡིས་
ཁོ་བོའི་རྗེས་སུ་སློབ་པར་འདོད་པའི་སློབ་བུ་ཁྱེད་རྣམས་ཀྱི་བློ་སྣ་བྱང་ཆུབ་ཆེན་པོའི་
ལམ་དུ་སྒྱུར་བར་མཛོད་ཅིག་ཅེས་པའོ། །སྤྱིར་བསྟན་བཅོས་རྩོམ་པ་ལ་འཇུག་པའི་
སྒོ་མཆོད་པར་བརྗོད་པ་ལ་མཆོད་པ་དང་བསྟོད་པ་དང་ཕྱག་འཚལ་བ་དང་ཤིས་པར་
བརྗོད་པའི་མཐའ་ཅན་དུ་ཡོད་པ་ལས་འདིར་ནི་ཤིས་བརྗོད་ཀྱི་མཐའ་ཅན་དུ་མཛད་
དེ་དཔེར་ན་དཔག་བསམ་འཁྲི་ཤིང་ལས། ཀུན་མཁྱེན་དེ་ཡིས་ཁྱེད་ལ་དགེ་ལེགས་
གཡོ་བ་མེད་གྱུར་ཅིག །ཅེས་བསྟན་བཅོས་ཀྱི་དབུར་ཤིས་པར་བརྗོད་པའི་མཐའ་
ཅན་སྦྱར་བ་དང་མཚུངས་སོ། ། །
གསུམ་པ་ནི། མཐའ་ཀླས་འགྲོ་བའི་མོས་བློ་དང་འཚམ་པའི། །ཟབ་ཡངས་ཆོས་
ཚུལ་དཔག་གིས་མི་ལང་ཡང་། །གནད་དུ་དྲིལ་ནས་ཉམས་སུ་ལེན་པའི་ཚུལ། །
སྙིང་གཏམ་སྙིང་པོ་སྙིང་འདྲའི་གྲོགས་ལ་གདམས། །ཞེས་གསུངས་ཏེ། དེ་ཡང་
བདག་ཅག་གི་སྟོན་པ་ཉིད་བསྐལ་པ་གྲངས་མེད་བསམ་གྱིས་མི་ཁྱབ་པའི་སྔོན་ནས་
སངས་རྒྱས་སུ་ཟིན་ཏེ། ཡབ་སྲས་མཇལ་བའི་མདོ་ལས། དཔའ་བོ་ཆེན་པོ་ཐབས་
མཁས་དེ། །སེམས་ཅན་ཡོངས་སུ་སྨིན་པའི་ཕྱིར། །བྱེ་བ་ཕྲག་བརྒྱར་རྒྱལ་བ་ཉིད།།
སངས་རྒྱས་ཉིད་དུ་བསྟན་གྱུར་ཀྱང༌། །ད་དུང་དུ་ཡང་འདྲེན་པ་ཁྱོད། །སངས་རྒྱས་
མང་པོ་སྟོན་པར་མཛད། །ཅེས་གསུངས་པའི་ཕྱིར་རོ། །དེ་ལྟ་ནའང་ལས་དང་པོ་
བ་རྣམས་ཞུམ་པ་སྤང་བའི་ཕྱིར་དང་པོ་སེམས་བསྐྱེད་པ་དང་ས་ནས་སར་འཕར་ཏེ་
མཐར་མངོན་པར་སངས་རྒྱས་ཏེ་ཆོས་ཀྱི་འཁོར་ལོ་བསྐོར་བའི་ཚུལ་བསྟན་ཏོ། །



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
དེ་ལྟར་བསྐོར་བའི་ཆོས་ཀྱི་འཁོར་ལོ་དེ་ཡང་ཕྱོགས་བཅུ་དུས་གསུམ་ནམ་མཁའི་
མཐའ་ཀླས་པའི་འགྲོ་བའི་མོས་པ་སྣ་ཚོགས་པ་དང་། བློ་སྟེ་དད་སོགས་དབང་པོ་
རབ་འབྲིང་བར་མ་སྣ་ཚོགས་བསམ་གྱིས་མི་ཁྱབ་པ་དང་དེ་དག་གི་གཉེན་པོར་
འཚམ་པའི་ཟབ་པ་ཇི་ལྟ་བ་དང་ཡངས་པ་ཇི་སྙེད་པའི་མདོ་སྔགས་ཀྱི་ཆོས་ཚུལ་་་་་
ཡང་དཔག་གིས་མི་ལང་བ་ཞིག་གསུངས་པར་སྣང་སྟེ། ལང་ཀར་གཤེགས་པ་ལས།
ཇི་སྲིད་སེམས་ནི་འཇུག་པའི་བར། །ཐེག་པའི་མཐའ་ལ་ཐུག་པ་མེད། །ཅེས་གསུངས་
པ་བཞིན་ནོ། །དེ་ལྟར་གསུངས་ན་ཡང་སྙིགས་དུས་ཚེ་ཐུང་གཅིག་ལ་དེ་ཐམས་ཅད་
རེ་རེ་ནས་ཉམས་སུ་ལེན་པ་ལྟ་ཅི་ཐ་ན་ཀློག་པ་ཙམ་ཡང་མི་ནུས་སོ། །
དེས་ན་དེ་དག་གི་ཟབ་གནད་མཐའ་དག་ཕྱོགས་གཅིག་ཉིད་དུ་དྲིལ་ནས་སྐྱེས་བུ་
གཅིག་འཚང་རྒྱ་བའི་ལམ་ཚང་ལ་མ་ནོར་བའི་སྒོ་ནས་ཉམས་སུ་ལེན་པའི་ཚུལ་འདི་
ནི་སྙིང་གཏམ་གྱི་ནང་ནས་ཀྱང་སྙིང་པོ་སྟེ་བཅུད་ཡིན་པས་དེ་ཉིད་སྙིང་འདྲ་བའི་གྲོགས་
ཏེ་སློབ་བུ་ཁྱེད་ཅག་ལ་ལེགས་པར་གདུམས་པར་བྱའོ། །ཞེས་དམ་བཅས་པའོ། །
དེ་ལྟར་དམ་བཅས་པས་ནི་བདག་ཉིད་དམ་པའི་སྤྱོད་པ་གཞུང་འཆད་པ་ལ་སྤྲོ་བར་
སྟོན་པ་དང་། གང་འཆད་པའི་གཞུང་དེ་ཉིད་ལ་མཁས་པར་སྟོན་པ་དང་། བྱ་བ་མཐར་
ཕྱིན་པའི་དགོས་པ་ཡོད་དོ། །དེ་དག་གིས་ནི་རྟོག་ལྡན་བསྟན་བཅོས་ལ་འཇུག་པའི་རྒྱུ་
དགོས་སོགས་ཆོས་བཞིའང་བསྟན་ཏེ། རྒྱལ་བའི་གསུང་རབ་མཐའ་དག་གི་གནད་
གཅིག་ཏུ་དྲིལ་བ་དེ་ཉིད་གཞུང་འདིའི་བརྗོད་བྱ་དང་། དེ་ཚུལ་བཞིན་ཉམས་སུ་ལེན་
ཚུལ་ཤེས་པར་བྱེད་པ་ནི་དགོས་པ་དང་། དེ་ལ་བརྟེན་ནས་མི་གནས་པའི་མྱང་འདས་
ཐོབ་པ་ནི་ཉིང་དགོས། དེ་ལྟར་ཉིང་དགོས་དགོས་པ་ལ་རག་ལས་ཤིང༌། དགོས་པ་
བསྟན་བཅོས་ལ་ལྟོས་པ་ནི་འབྲེལ་བ་ཡིན་ནོ། །
གཉིས་པ་བར་དུ་དགེ་བ་བསྟན་བཅོས་ཀྱི་ལུས་ཕུན་སུམ་ཚོགས་པ་ལ་གཉིས་ཏེ། ལམ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བསླབ་པའི་རིམ་པ་སྤྱིར་བཤད་པ་དང་། སྒོམ་པ་བྱེ་བྲག་ཏུ་བཤད་པའོ། །དང་པོ་
ལ་གསུམ་སྟེ། ལམ་གྱི་མི་མཐུན་ཕྱོགས་བཤད་པ་དང་། མཐུན་ཕྱོགས་བཤད་པ།
ལམ་དངོས་བཤད་པའོ། །དང་པོ་ལ་གསུམ་སྟེ། འདོད་པའི་ཉེས་པ་བཤད་པ་དང་།
སྙིང་པོ་མེད་ཚུལ་དཔེས་བསྟན་པ། དེ་སྤང་བར་གདམས་པའོ། །དང་པོ་ནི། །
ཚེ་འདིར་ཞེན་ལ་ཆོས་པའི་སྐལ་བ་བྲལ། །འདོད་ལ་སྤྱད་ཅིང་སྤྱད་ཅིང་སྲེད་པ་འཕེལ། །
ཞེས་པས་བསྟན་ཏེ། ཐོག་མར་ལམ་ཉམས་སུ་ལེན་པ་ལ་ལམ་གྱི་གེགས་ཉིད་ཤེས་
ནས་སྤང་དགོས་ཏེ། དེ་རྒྱུད་ལ་ཡོད་ན་ལམ་ཡང་དག་སྐྱེ་བའི་གནས་མེད་པའི་ཕྱིར་
རོ༑ ༑དེ་ཡང་སྤྱིར་ལམ་རང་རང་གི་ངོས་སྐལ་གེགས་དུ་མ་ཡོད་ཀྱང་འདིར་ལས་དང་
པོ་པའི་རྒྱུད་ལ་ལམ་སྐྱེ་བའི་གེགས་ཀྱི་གཙོ་བོ་ནི་སྲིད་པའི་བདེ་བ་ལ་ཆགས་པ་ཉིད
ཡིན་པས་དེ་བསྟན་ཏོ། །འདི་ལྟར་ཚེ་འདིར་རྙེད་བདེ་གྲགས་བསྟོད་རྣམས་ཐོབ་པ་
ལ་རབ་ཏུ་ཞེན་ནས་དེའི་ཐབས་འབའ་ཞིག་དོན་དུ་གཉེར་བའི་གང་ཟག་དག་ལ་ཆོས་
ཚུལ་བཞིན་བྱེད་པའི་ཆོས་པ་ཡང་དག་པ་འོང་བའི་སྐལ་བ་རྣམ་པར་བྲལ་ཏེ། འདོད་
པ་ཆེ་ཞིང་ཆོག་མི་ཤེས་པ་སྲིད་པའི་བདེ་བ་དོན་དུ་གཉེར་བ་དེས་ལམ་སྒྲུབ་པ་ལ་བློ་
ཁ་ཕྱོགས་སུ་མི་འཇུག བརྒྱ་ལ་ལམ་སྒྲུབ་པ་ལ་ཞུགས་སུ་ཆུག་ཀྱང་ཐོས་བསམ
སོགས་གང་བྱས་ཚེ་འདིའི་དོན་དུ་སོང་ནས་མཐར་ཆོས་ལ་བརྟེན་པའི་ཉེས་པ་དུ་མ་
འབྱུང་བའི་རྒྱུར་འགྱུར་རོ། །དེས་ན་སློབ་དཔོན་དབྱིག་གཉེན་གྱིས་ཀྱང་། བསྲིང་
གཉིས་ལྡན་ཆོག་མི་ཤེས་དང་། །འདོད་ཆེན་ཅན་ལ་མ་ཡིན་ནོ། །
ཞེས་ངན་ཉུང་རྙེད་པས་ཡིད་མི་བདེ་བ་ཆོག་མི་ཤེས་པ་དང་། བཟང་མང་མ་རྙེད་པ་
ལ་འདོད་པ་འདོད་ཆེན་ཅན་ཏེ། དེ་གཉིས་གང་ལ་ལྡན་པ་དེར་ལམ་གྱི་རྟེན་ལུས་
སེམས་བསྲིང་བ་གཉིས་པོ་དང་ལྡན་པ་མི་འབྱུང་བར་གསུངས་ཤིང་། རྒྱ་ཆེར་རོལ་
བ་ལས་ཀྱང་། འདོད་པའི་ཡོན་ཏན་མྱ་ངན་གནོད་པ་མང་། །འཇིག་བཅས་རྟག་ཏུ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
དགྲ་བྱེད་ཉོན་མོངས་བཅས། །རལ་གྲིའི་སོ་འདྲ་དུག་སྡོང་ལོ་མར་མཚུངས། །ངན་
སྙུག་སྣོད་ལྟར་འཕགས་པའི་སྐྱེ་བོས་སྤང་། །ཞེས་དང༌། ཀུན་མཁྱེན་ཆེན་པོས། །
ངན་འགྲོར་འཁྲིད་ཅིང་བདེ་འགྲོའི་ལམ་འགོག་པས། །འདོད་པ་ཆུང་ཞིང་ཆོག་ཤེས་
ལྡན་པར་བྱ། །ཞེས་དང་། ཀུན་མཁྱེན་ཙོང་ཁ་པས་ཀྱང༌། སྲིད་ལ་བརྐམ་པ་ཡིས་
ཀྱང་ལུས་ཅན་རྣམས། །ཀུན་ནས་འཆིང་ཕྱིར་ཐོག་མར་ངེས་འབྱུང་བཙལ། །ཞེས་
གསུངས་པ་བཞིན་ནོ། །སྐྱོན་གཞན་ཡང་འདོད་པའི་ཡོན་ཏན་ལ་སྤྱད་ཅིང་སྤྱད་ཅིང་
ངོམས་པ་མེད་པར་སྲེད་པ་ཆེས་ཆེར་འཕེལ་བར་འགྱུར་ཏེ། རྒྱ་ཆེར་རོལ་བ་ལས།
འདོད་པའི་ཡོན་ཏན་དག་ལ་དགའ་བ་ནི། །ལན་ཚྭའི་ཆུ་འཐུང་བཞིན་དུ་ངོམས་མི་
འགྱུར་༑ ༑ཞེས་དང་། ཚོམས་ལས། ཀན་པ་ཎའི་ཆར་བབས་ཀྱང་། །འདོད་པ་རྣམས་
ཀྱིས་ངོམས་མི་འགྱུར། །ཞེས་དང་། ཇོ་བོས། གྲོགས་དག་འདོད་པ་རྣམས་ལ་ཚྭ་ཆུ་
འཐུང་བཞིན་ངོམས་པ་མེད་པས་ཆོག་ཤེས་མཛོད་ཅེས་གསུངས་སོ། །དེས་ན་སྲིད་
པ་ལས་ངེས་པར་མ་འབྱུང་ན་ལམ་གྱི་གཞི་རྟེན་སོ་སོར་ཐར་བའི་སྡོམ་པ་ཡང་སྐྱེར་
མི་སྟེར་བས་འདི་ནི་ཐར་འདོད་རྣམས་ལ་གེགས་ཀྱི་གཙོ་བོ་ཡིན་ནོ། །
གཉིས་པ་ནི། ཟིན་པའི་དུས་མེད་རྙེད་བདེ་གྲགས་བསྟོད་རྣམས། །རྨི་ལམ་ཉོ་ཚོང་
འདྲ་བས་ཞེས་པས་བསྟན་ཏེ། དེ་ཡང་འཇིག་རྟེན་འཁོར་བའི་བྱ་བ་རྣམས་ནི་ཞག་མ་
དང་ལོ་རེ་རེ་ཞིང་ཡང་ནས་ཡང་དུ་ཇི་སྲིད་ཚེ་ཡི་འཕེན་པ་རྫོགས་ཀྱི་བར་དུ་ཟིན་པའི་
དུས་མེད་ལ་འཇིག་རྟེན་ཕལ་བའི་ཆོས་བརྒྱད་ལས་རྙེད་པ་དང་བདེ་བ་གྲགས་པ་་་
བསྟོད་པ་རྣམས་ཀྱི་ཆེད་དུ་ངལ་བས་འབད་པ་སྣ་ཚོགས་བྱེད་པ་ནི་དཔེ་རྨི་ལམ་གྱི་
སྐབས་སུ་རྟ་གླང་སོགས་ཉོ་ཚོང་བྱེད་པ་དང་འདུ་བས་ན་སྙིང་པོ་མེད་དེ། ཏིང་འཛིན་
རྒྱལ་པོ་ལས། སྒྱུ་མ་བྱེད་པ་དག་གིས་གཟུགས་སྤྲུལ་ཏེ། །རྟ་དང་གླང་པོ་ཤིང་རྟ་སྣ་
ཚོགས་བྱས། །དེ་ལ་ཇི་ལྟར་སྣང་བ་གང་ཡང་མེད། །ཆོས་རྣམས་ཐམས་ཅད་དེ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བཞིན་ཤེས་པར་གྱིས། །ཇི་ལྟར་བུ་མོ་གཞོན་ནུའི་རྨི་ལམ་ན། །བུ་ཕོ་བྱུང་ཞིང་ཤི་བ་
དེ་མཐོང་ནས། །བྱུང་ནས་དགའ་ཞིང་ཤི་ནས་མི་དགའ་ལྟར། །ཆོས་རྣམས་ཐམས་
ཅད་དེ་བཞིན་ཤེས་པར་གྱིས། །ཞེས་དང་། སྤྱོད་འཇུག་ལས། བྱེ་མའི་ཁང་བུ་རྡིབ་
གྱུར་ན། །བྱིས་པ་རྣམས་ནི་ག་ཆད་ངུ་། །དེ་བཞིན་བསྟོད་དང་གྲགས་ཉམས་ན། །
རང་གི་སེམས་ནི་བྱིས་པ་བཞིན། །ཞེས་གསུངས་སོ། ། ན་
གསུམ་པ་ནི། སྐྱུར་ལ་ཐོངས་ཞེས་པས་བསྟན་ཏེ། དེ་ལྟར་འདོད་པ་ཆེ་ཞིང་ཆོག་མི་
ཤེས་པ་ནི་ཆོས་རྣམ་དག་སྒྲུབ་པའི་འགལ་རྐྱེན་ཐུན་མིན་དང་མནོག་ཆུང་ཞིང་ཟིན་
པའི་དུས་མེད་པར་གྲུབ་པས་དེ་དག་ཐམས་ཅད་ཆམ་གྱིས་སྒྱུར་ལ་ཟས་ངན་ངོན་ཙམ་
དང་གོས་ལྷགས་སྐྱོབ་ཙམ་གྱིས་ཆོག་ཤེས་པར་བྱས་ཏེ་སྲིད་པ་ལ་མ་ཆགས་པ་ནི་ལམ་
གྱི་རྩ་བར་མ་ཟད་བདེ་བའི་མཆོག་ཀྱང་སྟེ། བཤེས་སྤྲིང་ལས། ནོར་རྣམས་ཀུན་
གྱི་ནང་ན་ཆོག་ཤེས་པ། །རབ་མཆོག་ལེགས་པར་ལྷ་མིའི་སྟོན་པས་གསུངས། །
ཞེས་དང༌། ཞི་བ་ལྷས། ཆོག་ཤེས་བདེ་སྤྱད་གང་ཡིན་པ། །དབང་པོས་ཀྱང་ནི་དེ་
རྙེད་དཀའ། །ཞེས་དང་། རྒྱལ་སྲས་ཐོགས་མེད་ཀྱིས། བསག་དང་སྲུང་དང་བརླག་
པའི་སྡུག་བསྔལ་མེད། །ཆོག་ཤེས་ལྡན་དེ་དབུལ་ཡང་འབྱོར་ལྡན་ཡིན། །ཞེས་དང་།
ཀུན་མཁྱེན་ཆེན་པོས། བྱ་བ་ཉུང་ཞིང་སེམས་ལས་ཆུང་བས་ན། །རྟག་ཏུ་འདོད་པ་
ཆུང་ལ་བསླབ་པར་བྱ། །ཞེས་གསུངས་པས་འདི་སྣང་གི་བདེ་སོགས་བློས་ཐོངས་ལ་
ལམ་གྱི་རྟེན་འདོད་ཆུང་ཆོག་ཤེས་ལ་ཐོག་མར་སློབ་པར་མཛོད་ཅིག་ཅེས་གདམས་
པའོ། །
གཉིས་པ། ཡོན་ཏན་ཀུན་ཀྱི་རྩ་བ་དགེ་བའི་བཤེས་གཉེན་བསྟེན་པ་ལ་བཞི་སྟེ།
བཤེས་གཉེན་བསྟེན་པའི་ཕན་ཡོན། བསྟེན་བྱ་བཤེས་གཉེན་གྱི་མཚན་ཉིད། ཇི་
ལྟར་བསྟེན་པའི་ཚུལ། དེ་བསྟེན་པར་གདམས་པའོ། དང་པོ་ནི། དེ་ལྟར་སྲིད་པའི་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
བདེ་བ་ལ་མ་ཆགས་པར་ཐར་བ་དོན་དུ་གཉེར་བའི་སྐྱེས་བུ་དེས་ཐོག་མར་ལམ་གྱི་
ཡོན་ཏན་ཀུན་ཀྱི་འབྱུང་གནས་དགེ་བའི་བཤེས་གཉེན་བསྟེན་དགོས་པས་ཕན་ཡོན་
གྱི་སྒོ་ནས་སྤྲོ་བ་སྐྱེད་པ་ནི། གང་ལ་བརྟེན་ན་ཡོན་ཏན་ཚོགས་འཕེལ་ཞིང༌། །ཉེས་
སྐྱོན་མཐའ་དག་རྒྱང་དུ་སྐྲོད་བྱེད་པའི། །ཞེས་པས་བསྟན་ཏེ། འདི་ལྟར་དད་པའི་
ནོར་གྱིས་ཕྱུག་པའི་སྐལ་ལྡན་དེས་མཚན་ཉིད་དང་ལྡན་པའི་དགེ་བའི་བཤེས་གཉེན་
གང་ལ་རབ་ཏུ་དད་པས་མཉེས་པ་གསུམ་གྱིས་བསྟེན་ན་བསོད་ནམས་ཀྱི་ཚོགས་
ཚད་མེད་པ་རྫོགས་ཤིང་བླ་མའི་ཐུགས་རྒྱུད་ཀྱི་ཡོན་ཏན་མཐའ་དག་རང་རྒྱུད་ལ་་་་
བུམ་པ་གང་བྱོའི་ཚུལ་དུ་ཐོབ་ནས་མངོན་མཐོ་ངེས་ལེགས་ཀྱི་ཡོན་ཏན་གྱི་ཚོགས་
དཔག་ཏུ་མེད་པ་འཕེལ་ཞིང་རྒྱས་པར་འགྱུར་ཏེ། འདུལ་བ་ལུང་ལས། ས་ལའི་ཤིང་
ལ་འཁྲི་ཤིང་བཞིན། །དམ་པ་རྣམས་ལ་བརྟེན་གྱུར་པ། །བཟང་པོའི་དཔལ་གྱིས་
འཁྱུད་པར་བྱེད། །ཅེས་དང༌། སྐྱེས་རབས་ལས། དམ་པ་རྣམས་ནི་སུས་ཀྱང་མི་
བསྲིང་སྟེ། །དུལ་བའི་ཚུལ་གྱིས་དགེ་བ་བསྟེན་པར་བྱ། །དེ་དང་ཉེ་ན་དེ་ཡི་ཡོན་
ཏན་རྡུལ། །ཆེད་དུ་མ་བསྒོས་པར་ཡང་གོས་པར་འགྱུར། །ཞེས་དང༌། ཡོན་ཏན་
རིན་པོ་ཆེའི་མཛོད་ལས། ཇི་ལྟར་མ་ལ་ཡ་ཡི་ནགས་ཀླུང་དུ། །རྣམ་པར་འཁྱམས་
པའི་སྡོང་དུམ་ཕལ་བ་ཡང་། །ཡལ་འདབ་བརླན་པས་ཙན་དན་དྲི་བསུང་ལྟར། །
གང་ལ་བརྟེན་པ་དེ་ཡི་རྗེས་སུ་འགྲོ །ཞེས་གསུངས་པ་ལྟར་བླ་མ་ལེགས་པར་བསྟེན་
པས་རང་གི་སྒོ་གསུམ་གྱི་ཉེས་སྤྱོད་རྣམས་རིམ་གྱིས་བཅོས་ཏེ་ཐར་བའི་ལམ་དུ་འདྲེན་
པར་བྱེད་དོ། །
དེ་བསྟེན་པ་ནི། སྲིད་ཞིའི་ཡོན་ཏན་གྱི་འབྱུང་གནས་དམ་པའང་ཡིན་ཏེ། བྱམས་
པས་ཞུས་པ་ལས། གང་ཉན་ཐོས་དང་། རང་སངས་རྒྱས་དང༌། བླ་ན་མེད་པའི་
སངས་རྒྱས་རྣམས་ཀྱི་རྣམ་པར་གྲོལ་བ་དང་། ཡེ་ཤེས་མཐོང་བའི་ཕུང་པོ་ཇི་སྙེད་པ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེ་ཐམས་ཅད་ཀྱང་དགེ་བའི་བཤེས་གཉེན་ཡོངས་སུ་བསྟེན་པ་ལས་བྱུང་བར་རིག་
པར་བྱའོ། །བྱམས་པ། གཞན་ཡང་སེམས་ཅན་གྱི་ཕན་པ་དང་བདེ་བའི་ཤས་ཇི་
སྙེད་པ་དེ་ཐམས་ཅད་ཀྱང་རང་གི་དགེ་བའི་རྩ་བ་ལས་བྱུང་སྟེ། དེ་ཡང་དགེ་བའི་
བཤེས་གཉེན་ལས་བྱུང་བར་རིག་པར་བྱའོ། །ཞེས་དང་། སའི་སྙིང་པོའི་མདོ་ལས། །
བླ་མ་ལ་བསྙེན་བཀུར་བྱེད་པ་ནི་ཡོན་ཏན་བསམ་གྱིས་མི་ཁྱབ་པ་དང་ལྡན་པའོ། །
ཞེས་དང༌། སངས་རྒྱས་ཀྱི་ཡོན་ཏན་རྣམ་པར་འཕྲུལ་བ་དཔག་ཏུ་མེད་པ་ཐམས་ཅད་
ཀྱང་འདི་ལས་བྱུང་བར་བལྟའོ། །དེས་ན་སངས་རྒྱས་ལ་བྱ་བ་ལྟར་བླ་མ་བསྟེན་པ་
དང་བསྙེན་པ་དང་བསྙེན་བཀུར་བྱའོ། །ཞེས་དང༌། ཡོན་ཏན་རིན་པོ་ཆེ་ཡོངས་སུ་
སྡུད་པའི་མདོ་ལས། བླ་མ་མཁས་པ་རྣམས་ལ་རྟག་ཏུ་བརྟེན་པར་བྱ། །ཅིའི་ཕྱིར་ཞེ་
ན་མཁས་པའི་ཡོན་ཏན་དེ་ལས་འབྱུང་། །ཞེས་གསུངས་པའི་ཕྱིར་རོ། །
བཤེས་གཉེན་དམ་པ་དེ་ནི། འཇིག་རྟེན་པའི་རྒྱལ་པོའམ་བློན་པོ་དང་ཕའམ་མའམ་
ལྷ་ཀླུ་རྣམས་ཀྱིས་སྟོན་མི་ནུས་པའི་ཚེ་འདིར་བདེ་བ་ཐར་བའི་ལམ་སྣ་ཟིན་པ་དང་ཕྱི་
མར་སྐྱིད་པ་གཏན་དུ་ལེགས་པ་རང་གཞན་གྱི་དོན་གཉིས་འགྲུབ་པའི་འདུན་མ་བཟང་
པོ་ཡང་དགེ་བའི་བཤེས་གཉེན་བསྟེན་ན་དེས་སྟོན་ཏེ། སྡོང་པོ་བཀོད་པ་ལས།
དགེ་བའི་བཤེས་གཉེན་རྣམས་ནི་ངན་སོང་ལས་སྐྱོབ་པའོ། །བདེ་འགྲོ་སྦྱིན་པའོ། །
བྱང་ཆུབ་ཀྱི་ལམ་ལ་སྦྱོར་བའོ། །ཆོས་མཉམ་པ་ཉིད་རྟོགས་པར་བྱེད་པ་དང༌།
ལམ་བདེ་བ་དང་མི་བདེ་བ་སྟོན་པར་བྱེད་པ་དང༌། བདག་གི་དཀར་པོའི་ཕྱོགས་
ཐམས་ཅད་འཕེལ་བར་བྱེད་པའོ། །ཞེས་དང་། དགོངས་འདུས་ལས། གང་འདིར་
མུན་པར་འཁྱམས་པ་ལ། །བདེ་ཆེན་སྣང་བའི་ལམ་སྟོན་པ། །སྐྱབས་ཆེན་བླ་མ་དེ་
ཉིད་ལས། །གཞན་གྱིས་སྐྱོབ་པར་ནུས་མ་ཡིན། །ཞེས་གསུངས་སོ། །
དགེ་བའི་བཤེས་གཉེན་དེ་ཚུལ་བཞིན་དུ་བསྟེན་པ་ལས་བསོད་ནམས་དང་ཡེ་ཤེས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཀྱི་ཚོགས་ཀྱང་ཚད་མེད་པ་འབྱུང་སྟེ། དགོངས་པ་འདུས་པ་ལས། དེས་ན་སངས་
རྒྱས་སྟོང་ཕྲག་ལ། །བསྐལ་པ་སྟོང་དུ་མཆོད་བྱས་པས། །བླ་མའི་བ་སྤུའི་ཁུང་རེ་
ལ༑ ༑ཙན་དན་ཐིག་པ་གཅིག་བྱུག་པ། །སྟོང་ཕྲག་ཆར་ཡང་ཕོད་པ་མིན། །ཞེས་
དང་༑ ཀུན་ཏུ་ཁ་སྦྱོར་བའི་རྒྱུད་ལས། གང་ཕྱིར་ཕྱོགས་བཅུའི་སངས་རྒྱས་དང་། །
བྱང་ཆུབ་སེམས་མཆོད་བསོད་ནམས་ལས། །སློབ་དཔོན་བ་སྤུའི་ཁུང་གཅིག་མཆོག།
ཅེས་དང་། ཡེ་ཤེས་རྒྱ་མཚོའི་རྒྱུད་ལས། གང་གིས་བླ་མའི་བྱ་བ་ལ། །མཁས་པའི་
སྐལ་ལྡན་གང་ཡིན་དེ། །དུས་གསུམ་སངས་རྒྱས་ཐམས་ཅད་ལ། །བསྐལ་བ་བྱེ་བ་
དྲུག་འབུམ་དུ། །ཕྱག་བྱས་པས་ནི་འདི་དོན་ཆེ། །ཞེས་དང༌། རྡོ་རྗེ་མེ་ལྕེའི་རྒྱུད་
ལས༑ བླ་མ་ཉིད་དང་བླ་མའི་འཁོར། །ཉེ་འཁོར་གཡོག་དང་བཅས་པ་ལ། །གསེར་
ལ་སོགས་པའི་ཡོན་ཕུལ་ན། སངས་རྒྱས་ཞིང་ཁམས་བརྗོད་མེད་པའི། །གཙོ་
འཁོར་འབུམ་ཕྲག་གྲངས་མེད་ལ། །བསྙེན་བཀུར་མཆོད་པ་གྲངས་མེད་ལས། ། །
བསོད་ནམས་འདི་ཡི་ཆར་མི་ཕོད། །ཅེས་དང༌། བྱང་ཆུབ་སེམས་དཔའི་སྡེ་སྣོད་
ལས༑ སྙིང་པོ་མེད་པའི་ལུས་ལ་སྙིང་པོ་བླང་བར་བྱ་བའི་ཕྱིར་བླ་མ་མཉེས་པར་བྱ་
སྟེ༑ ཐ་ན་ཅི་ཡང་མེད་ཀྱང་ཆུ་རྫ་གང་ཙམ་ཡང་འབུལ་ལོ། །དེས་དགེ་བའི་རྩ་བ་
དཔག་ཏུ་མེད་པ་དག་ཀྱང་རྣམ་པར་འཕེལ་ལོ། །
ཞེས་དང༌། ཡོན་ཏན་མཆོག་དང་ལྡན་པའི་བླ་མ་དེ་དྲན་ནས་ཅུང་ཟད་བསྒོམས་པས་
ཀྱང་བསོད་ནམས་དཔག་ཏུ་མེད་པ་འཐོབ་སྟེ། ཡིད་བཞིན་མཆོག་གི་རྒྱུད་ལས།
གང་གི་བླ་མ་འདུན་པའི་ལྷ། །སྤྱི་བོའི་གཙུག་ཏུ་བསྒོམས་པ་ཡིས། །སངས་རྒྱས་
དཀྱིལ་འཁོར་སྟོང་ཕྲག་ཉིད། །ལག་མཐིལ་བཞག་ནས་སྟོང་གསུམ་བསྐོར། །སྙིང་
གར་ལན་སྟོང་བསྟིམ་བྱས་ན། །བརྒྱ་སྟོང་རྒྱུ་དང་ཆར་མི་ཕོད། །དེས་ན་རྟག་ཏུ་དྲན་
པ་ཡིས། །སྤྱི་གཙུག་འཁོར་ལོའི་རྒྱན་ཉིད་དུ། །དཔལ་ལྡན་བླ་མི་བསམ་པར་བྱ། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞེས་གསུངས་སོ། །བླ་མའི་ཞབས་འབྲང་དང༌། སྟན་སྟོབས་པ་དང༌། ཕྱགས་དར་
དང་༑ ཕོ་ཉར་འགྲོ་བ་དང་། བཟོ་དང་། གནས་ཁང་གི་བྱ་བ་དང་ཐ་ན་འདེགས་
འཇོག་གི་བྱ་བ་ལ་སོགས་པ་བླ་མས་བསྒོས་པ་བཞིན་བྱས་ན་དེས་ཚེ་འདིར་འདོད་
པ་ཐམས་ཅད་འགྲུབ་ཅིང༌། ཕྱི་མར་དག་པའི་ཞིང་ཁམས་སུ་སྐྱེ་བ་གནས་སྐབས་ཀྱི་
ཕན་པ་དང༌། མཐར་ཐུག་རྫོགས་པའི་སངས་རྒྱས་འགྲུབ་སྟེ། ཡེ་ཤེས་རྒྱ་མཚོའི་
རྒྱུད་ལས། བླ་མས་བསྒོ་བ་བཞིན་བསྒྲུབས་ན། །འདོད་པ་ཐམས་ཅད་འགྲུབ་པ་
དང༌་། སྐབསོད་ནམས་དཔག་ཏུ་མེད་པ་ཐོབ། །རང་གི་རྫས་དང་ཡོ་བྱད་ཀྱིས། །བླ་
མ་མཉེས་པར་སུས་བྱས་པ། །འདིས་ནི་ཁམས་གསུམ་འཁོར་བ་ལས། །སྤྲུལ་སྐུའི་
ཞིང་དུ་དབུགས་ཕྱུང་སྟེ། །མྱ་ངན་འདས་པའི་སར་གཤེགས་སོ། །
ཞེས་དང་། དགོངས་འདུས་ལས། ཆོས་ཀུན་མི་ཤེས་མ་རྟོགས་ཀྱང༌། །མཚན་ཉིད་
བཟང་ལྡན་བླ་མ་ལ། །བཀུར་ནས་རིམ་འགྲོ་ཆེར་བྱས་པས། །འཁོར་བའི་རྒྱ་མཚོ་
བརྒལ་བར་འགྱུར། །དཔེར་ན་ཞིང་རབ་གཤིན་པོ་ལ། །ས་བོན་བཏབ་ན་བརྒྱ་
འཕེལ་བཞིན། །ཞེས་གསུངས་སོ། །གཞན་ཡང་བླ་མ་དེ་ལ་ཟས་གོས་སོགས་ཀྱིས་
ཅུང་ཟད་མཆོད་ནའང་བསོད་ནམས་ཚད་མེད་པ་ནི། མེ་ལྕེ་ཕྲེང་བའི་རྒྱུད་ལས།
གལ་ཏེ་རྣལ་འབྱོར་བློ་ལྡན་གྱིས། །རང་ཟས་གོས་ལ་གྱོང་བསྐུར་ནས། །བླ་མ་རྡོ་རྗེ་
མཆོད་པ་ནི། །ཞིང་གི་ཁོར་ཡུག་རྒྱལ་ཁམས་ན། །དགེ་སློང་དཔག་ཏུ་མེད་པ་ལ། །
སྟོན་མོ་ལན་སྟོང་བྱས་པ་བས། །ཟས་སམ་ཡང་ན་གོས་ཀྱང་རུང་། །བླ་མ་ལན་
གཅིག་མཆོད་པ་ཡི། །བསོད་ནམས་བརྒྱ་ཕྲག་བརྗོད་མི་རྫོགས། །ཞེས་དང༌། ཡེ་
ཤེས་རྒྱ་མཚོའི་རྒྱུད་ལས། གལ་ཏེ་ཙན་དན་གུར་གུམ་མམ། །དྲི་ཡིས་བླ་མ་མཉེས་
བྱས་ན། །བསྐལ་བ་བརྒྱ་ཕྲག་དུ་མར་ནི། །སངས་རྒྱས་ཞིང་ཁམས་འབུམ་ཕྲག་ལ།།
མཆོད་ལས་བསོད་ནམས་ཁྱད་པར་འཕགས། །སངས་རྒྱས་བྱང་ཆུབ་སེམས་དཔའི་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཡི༑ ༑གཟུགས་སྐུ་སྟོང་ཕྲག་གཞལ་མེད་ལ། །རིན་ཆེན་ལྔ་ཡིས་སྤྲས་པ་ལས། བླ་
མའི་སྐྲའམ་བ་སྤུ་ཞིག །རིན་ཆེན་ལྔ་ཡིས་བརྒྱན་པ་ན། །འདི་ནི་བསོད་ནམས་ཕ་
མཐའ་ཡས། །ཇི་ལྟར་དགེ་སློང་ཁྲིམས་ལྡན་པ། །འབུམ་ཕྲག་དྲུག་ཅུ་རྩ་གཉིས་ལ།།
སྟོན་མོ་ལན་བདུན་བཅུ་གཅིག་ལས། །བླ་མའི་ཞལ་དུ་འབྲས་ཆན་འབྲུ། །རྡོག་མ་
བདུན་གྲངས་བསོད་ནམས་ལ། །བརྒྱ་སྟོང་ཁྲི་བདུན་ཆར་མི་ཕོད། །ཅེས་གསུངས་
སོ༑ ༑ཀུན་མཁྱེན་ཆེན་པོས། བདག་གིས་ཀྱང་ཚེ་ཟད་པ་ལས། །བླ་མ་དམ་པ་ཀུ་མཱ་
རཱ་ཛ་ལ་འཁོར་གསུམ་དག་པས་མཆོད་པའི་ཕན་ཡོན་གྱིས་ཕྱིར་ཡང་ཚེ་འཕེལ་ཏེ།
ལོངས་སྤྱོད་ཀྱི་འདུ་བ་དང་ལྡན་པར་འགྱུར་ཏེ། དེས་ན་ཚེ་འདི་ཉིད་དུ་ཡིད་ཆེས་པའི་
ཕན་ཡོན་དེ་འདྲ་ཡོད་ན། ཚེ་རབས་གཞན་དུ་ལྟ་ཅི་སྨྲོས། ཞེས་གསུངས་སོ། ། །
ཡོན་ཏན་རིན་པོ་ཆེའི་མཛོད་ལས་ཀྱང་། འབྱོར་བ་ཡོད་ན་དཀོན་མཆོག་བཞི་པ་
མཆོད༑ ༑ཞབས་ཏོག་སྲི་ཞུ་ལུས་ངག་བཀོལ་བའི་ལས། །མཐའ་དག་ནམ་ཡང་ཆུད་
ཟོས་གྱུར་པ་མེད། །ཅེས་གསུངས་སོ། །དེ་བཞིན་དུ་བཤེས་གཉེན་དམ་པ་བསྟེན་
པས་ནི། ཉེས་པ་འདོད་ཆགས་ཞེ་སྡང་སོགས་ཉོན་མོངས་པ་རྣམས་དང་དེས་ཀུན་
ནས་བསླངས་པའི་དམ་པའི་ཚུལ་དང་འགལ་བའི་སྤྱོད་པ་སྐྱོན་ཅན་རྣམས་དང་། དེ་
དག་སྔར་བྱས་པའི་འབྲས་བུ་མྱོང་འགྱུར་བཅས་མཐའ་དག་རྒྱང་དུ་སྐྲོད་པར་བྱེད་
པའི་ཕན་ཡོན་ཀྱང་འབྱུང་སྟེ། སྡོང་པོ་བཀོད་པ་ལས། དགེ་བའི་བཤེས་ཀྱིས་ཡོངས་
སུ་ཟིན་པའི་བྱང་ཆུབ་སེམས་དཔའ་རྣམས་ནི་ངན་འགྲོར་མི་ལྷུང་། བྱ་བ་མ་ཡིན་པ་
རྣམས་ཁོང་དུ་ཆུད་པར་མི་བྱ། བག་མེད་པའི་གནས་ལས་ཟློག འཁོར་བའི་གྲོང་
ཁྱེར་ནས་འདོན། བྱང་ཆུབ་སེམས་དཔའི་བསླབ་པ་ལས་འགལ་བར་མི་བྱེད། །
འཇིག་རྟེན་ཐམས་ཅད་ལས་མངོན་པར་འཕགས། ལས་དང་ཉོན་མོངས་པས་ཐུབ་
པར་དཀའོ། །ཞེས་གསུངས་སོ། ། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དགེ་བའི་བཤེས་གཉེན་བཀུར་བས་ནི། ངན་འགྲོར་མྱོང་བའི་ལས་རྣམས་ཚེ་འདིར་
ལུས་སེམས་ལ་གནོད་པ་ཕྲ་མོ་ཙམ་མམ་རྨི་ལམ་དུ་མྱོང་བ་ལས་ཀྱང་ཟད་པར་འགྱུར་
ཏེ། སའི་སྙིང་པོའི་མདོ་ལས། དེས་ཟིན་པ་ནི་བསྐལ་པ་བྱེ་བ་དཔག་ཏུ་མེད་པར་ངན་
འགྲོར་འཁྱམས་པར་འགྱུར་བའི་ལས་རྣམས་ཚེ་འདིར་རིམས་ལ་སོགས་པའམ་མུ་
གེ་ལ་སོགས་པ་ལུས་དང་སེམས་ལ་གནོད་པ་བྱུང་བས་བྱང་པར་འགྱུར་ཏེ་ཐ་ན་བརྒྱད་
བཀག་གམ་རྨི་ལམ་ཙམ་གྱིས་ཀྱང་བྱང་བར་འགྱུར་རོ། །ཞེས་གསུངས་སོ། །བརྒྱད་
བཀག་ཅེས་པ་ནི་སྐུར་འདེབས་སོགས་ཁ་སྨྲས་སམ་བཀའ་བཀྱོན་གྱི་དོན་ནོ། །བླ་
མའི་གསུང་བཞིན་ལེགས་པར་སྒྲུབ་པའི་གང་ཟག་ལ། སྲུང་མ་དམ་ཅན་རྒྱ་མཚོས་
ཀྱང་བར་ཆད་དང་གནོད་པ་རྣམས་རྒྱང་དུ་སྐྲོད་པར་བྱེད་དེ། དགོངས་འདུས་ལས།
བཀའ་ཟུར་མ་བཅག་ཆོས་བསྲུངས་ན། །ཆོས་སྐྱོང་སྲུང་མ་མཐུ་ཆེན་རྣམས། །བུ་
བཞིན་རྟག་ཏུ་སྲུང་བར་བྱེད། །ཅེས་གསུངས་སོ། །དགེ་བའི་བཤེས་གཉེན་དེས་ཇི་
ལྟར་ངོ་སྤྲད་པ་ལྟར་ཆོས་ཉིད་ཀྱི་དོན་ལ་མཉམ་པར་བཞག་ནས་ཐུགས་ཡིད་བསྲེས་
པས་ནི་དམིགས་མེད་ཡེ་ཤེས་ཀྱི་ཚོགས་ཀྱང་ཚད་མེད་པ་རྫོགས་པར་འགྱུར་རོ། །
དེ་ལྟར་བསྙེན་བཀུར་བའི་བསོད་ནམས་རྣམས་ཀྱང་ཡེ་ཤེས་ཀྱི་ཕ་རོལ་ཏུ་ཕྱིན་པ་ཁོ་
ནའི་རྒྱུར་འགྲོ་བ་ལས་བར་མ་དོར་ནམ་ཡང་ཆུད་འཛའ་བ་མེད་པར་གསུངས་སོ། །
ཅི་ཡང་མི་ཤེས་པའི་རྨོངས་པས་ཀྱང་དགེ་བའི་བཤེས་གཉེན་ལ་དད་པས་བསྟེན་ན་
ཡོན་ཏན་གྱི་ཆོས་ཁྱད་པར་བ་རེ་རྒྱུད་ལ་མི་འབྱོར་བ་མི་སྲིད་དོ།།
དེས་ན་ལས་དང་པོ་བ་ཐར་བའི་ལམ་ཚོལ་བ་རྣམས་ཀྱིས་ཐར་བའི་ལམ་སྣ་ཟིན་པ་
དང་། བར་དུ་ལམ་ལ་ཞུགས་ཏེ་ལམ་ལ་སློབ་པ་དག་བདུད་ཀྱི་ས་ལས་འདའ་བ་
དང༌། ཡོན་ཏན་གོང་མ་ཐོབ་པར་འདོད་པ་རྣམས་དང་། མཐར་བླ་ན་མེད་པའི་བྱང་
ཆུབ་ཏུ་འཚང་རྒྱ་བར་འདོད་པས་འབྲས་བུ་མངོན་དུ་འགྱུར་བ་བཅས་ཐོག་མཐའ་བར་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
གསུམ་གྱི་ཡོན་ཏན་མཐའ་དག་དགེ་བའི་བཤེས་གཉེན་བསྟེན་པ་ཁོ་ན་ལས་འབྱུང་
བས་ལམ་བསླབ་པའི་མཐུན་རྐྱེན་གྱི་རྩ་བ་ནི་བཤེས་གཉེན་བསྟེན་པ་ཉིད་དུ་ཤེས་
པར་བྱའོ། །
གཉིས་པ་ནི། མཚན་ཉིད་ལྡན་པའི་བཤེས་གཉེན་དམ་པ་དེ། ཞེས་པས་བསྟན་ཏེ།
གང་ལ་བརྟེན་པར་བྱ་བའི་བཤེས་གཉེན་དེའང་ལེགས་པར་མ་བརྟག་པར་ལོག་པའི་
བཤེས་གཉེན་དང་ཕྲད་ན་སྔོན་དགེ་སློང་དྲི་མེད་སྤྱོད་ཅེས་བྱ་བའི་ལོག་པའི་བཤེས་
གཉེན་གྱིས་ཟིན་པའི་འཁོར་ཚོམ་བུ་འབུམ་དང་བཅས་པ་བསྐལ་པ་ཆེན་པོ་གྲངས་
མེད་པར་རུ་ཏྲར་སྐྱེས་པར་གསུངས་པས་བླ་མ་དང་སློབ་མ་ཕན་ཚུན་དབང་ཆོས་ཀྱིས་
འབྲེལ་བ་མ་བསྒྲིགས་པའི་སྔ་རོལ་དུ་ཡང་ཡང་བརྟག་པ་ནི་གལ་ཆེ་སྟེ། ཡོན་ཏན་
མཛོད་ལས། ད་པར་རང་ལས་ཡོན་ཏན་ལྷག་བཅས་མིན། །བྱང་ཆུབ་སེམས་བྲལ་
གྲགས་པའི་མཐུས་བསྟེན་ན། །ལོང་བའི་དེད་དཔོན་ནོར་བ་ཆེན་པོ་སྟེ། །ཟོལ་
འགྲོགས་མུན་པའི་སྨག་ཏུ་འཁྱམས་པར་འགྱུར། །དེ་ཕྱིར་དམ་པ་ཤིན་ཏུ་མ་བརྟགས་
ན༑ ༑དད་པ་ཅན་གྱི་དགེ་ཚོགས་ཆུད་གསོན་ཅིང་། །དལ་བ་སྐབས་གཅིག་རྙེད་པ་
སྦྲུལ་གདུག་དང་། །ཤིང་གི་གྲིབ་མ་ནོར་བཞིན་བསླུ་བར་འགྱུར། །ཞེས་གསུངས་
དེ་ཇི་ལྟ་བུ་ཞེ་ན། ཀུན་མཁྱེན་ཆེན་པོས། ལོག་པའི་སྐྱོན་མང་སྡོམ་དང་དམ་ཚིག་
འཆལ༑ ༑བྱམས་དང་སྙིང་རྗེ་ཤེས་རབ་ཐོས་པ་ཆུང་། །ལེ་ལོ་སྙོམ་ལས་མི་ཤེས་ང་
རྒྱལ་ཆེ། །ཀོ་ལོང་གདུག་རྩུབ་ཉོན་མོངས་དུག་ལྔ་རགས། །ཚེ་འདི་དོན་གཉེར་ ཕྱི་
མ་རྒྱང་ རིང་འཕངས། ཆོས་ལྟར་སྟོན་ཀྱང་ཆོས་མིན་ཟོག་པོའི་རིགས། །མི་གཙང་
ཕུང་པོ་ལྟ་བུའི་བླ་མ་ནི། །གདུལ་བྱའི་བུང་བ་མང་ཡང་རིང་དུ་སྤང་། །ཞེས་གསུངས་
སོ༑ ༑དེས་ན་ལེགས་པར་བརྟགས་ཏེ་ལམ་རང་རང་གི་སྐབས་ནས་བཤད་པའི་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མཚན་ཉིད་དང་ལེགས་པར་ལྡན་པའི་དགེ་བའི་བཤེས་གཉེན་དུམ་པ་དེ་ལ་བརྟེན་
པར་བྱའོ། །དེ་ཡང་ཐེག་ཆེན་བཤེས་གཉེན་སྤྱིའི་མཚན་ཉིད་ནི། མདོ་སྡེའི་རྒྱན་ལས།
བཤེས་གཉེན་དུལ་བ་ཞི་ཞིང་ཉེར་ཞི་བ། །ཡོན་ཏན་བརྩོན་བཅས་ལྷག་པར་ལུང་
གིས་ཕྱུག །དེ་ཉིད་རབ་ཏུ་རྟོགས་ལ་སྨྲ་མཁས་ལྡན། །བརྩེ་བའི་བདག་ཉིད་སྐྱོ་ངལ་
སྤངས་ལ་བརྟེན། །ཞེས་གསུངས་པས། །དུལ་བ་ནི་སོ་སོར་ཐར་བའི་ཚུལ་ཁྲིམས་
ལ་བསླབ་པས་སེམས་ཀྱི་རྟ་རྒོད་དུལ་བར་བྱས་པའོ། །
ཞི་བ་ནི། དེ་ལྟར་དྲན་པ་དང་ཤེས་བཞིན་བསྟེན་པས་སེམས་ནང་དུ་ཞི་བར་གནས་
པའི་ཏིང་ངེ་འཛིན་གྱི་བསླབ་པ་སྐྱེས་པའོ། །ཉེ་བར་ཞི་བ་ནི་ཞི་གནས་དེར་བརྟེན་
ནས་ཤེས་རབ་ཀྱི་བསླབ་པ་སྐྱེས་པའོ། །དེ་གསུམ་རྟོགས་པའི་ཡོན་ཏན་དང༌། དེའི་
སྟེང་སྡེ་སྣོད་གསུམ་ལ་སོགས་པར་མང་དུ་ཐོས་པས་ལུང་གིས་ཕྱུག་པ་ནི། ལུང་གི་
ཡོན་ཏན་དང༌། དེ་ཉིད་རྟོགས་པ་ནི་ཤེས་རབ་ཀྱི་བསླབ་པ་ཁྱད་པར་ཅན་ཆོས་
བདག་མེད་པ་རྟོགས་པའམ། དེ་ཁོ་ན་ཉིད་མངོན་དུ་གྱུར་པ་གཙོ་བོར་བཟུང་སྟེ། དེ་
མེད་ནའང་ལུང་རིགས་ཀྱིས་རྟོགས་པས་ཀྱང་འགྲུབ་པར་གསུངས་སོ། །ཡོན་ཏན་
ལྷག་བཅས་ནི་སློབ་མ་ལས་ཡོན་ཏན་ལྷག་པ་མངའ་བ་དགོས་སོ། །དེ་དྲུག་རང་
གིས་ཐོབ་པའི་ཡོན་ཏན་དང༌། གཞན་བཞི་གཞན་རྗེས་སུ་འཛིན་པའི་ཡོན་ཏན་ཏེ།
སྨྲ་མཁས་པ་ནི། གདུལ་བྱ་ལམ་ལ་དཀྲི་བའི་རིམ་པ་ལ་མཁས་ཤིང་དོན་གདུལ་
བྱའི་བློ་ལ་སྐྱེལ་བའོ། །
བརྩེ་བ་ནི་ཆོས་སྟོན་པའི་ཀུན་སློང་དག་པའོ། །བརྩོན་བཅས་ནི། གཞན་དོན་ལ་སྤྲོ་
བ་བརྟན་པའོ། །སྐྱོ་བ་སྤངས་པ་ནི། ཡང་ཡང་འཆད་པའི་དཀའ་སྤྱད་བཟོད་པའོ། །
དེ་ལྟར་ཆོས་བཅུ་དང་ལྡན་དགོས་པར་གསུངས་སོ། །བྱེ་བྲག་གསང་སྔགས་སྟོན་
པའི་བླ་མའི་མཚན་ཉིད་ནི། ཡོན་ཏན་རིན་པོ་ཆེའི་མཛོད་ལས། ཁྱད་པར་མན་ངག་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སྟོན་པའི་བླ་མ་ནི། དབང་ཐོབ་དམ་ཚིག་ལ་གནས་ཤིན་ཏུ་ཞི། །གཞི་ལམ་འབྲས་
བུའི་རྒྱུད་དོན་ཁོང་དུ་ཆུད། །བསྙེན་སྒྲུབ་རྟགས་རྫོགས་རྟོགས་པས་རང་རྒྱུད་གྲོལ།།
སྙིང་རྗེ་ཚད་མེད་གཞན་དོན་འབའ་ཞིག་གཉེར། །བྱ་བ་ཉུང་ཞིང་ནན་ཏན་ཆོས་ལ་
སེམས༑ ༑སྐྱོ་ཤས་ཆེར་ལྡན་གཞན་ཡང་དེ་ལ་བསྐུལ། །ཐབས་ལ་མཁས་ཤིང་བརྒྱུད་
པའི་བྱིན་རླབས་ལྡན། །དེ་ལྟ་བུ་ལ་བརྟེན་ན་དངོས་གྲུབ་མྱུར། །ཞེས་དང༌། དེའི་
འགྲེལ་བར། འདིའི་དོན་ནི་སློབ་དཔོན་ཆེན་པོ་བི་མ་ལའི་དགོངས་པ་སྟེ། སྒྱུ་འཕྲུལ་
མེ་ལོང་གི་འགྲེལ་བར། བླ་མ་དེ་ཡང་དཀྱིལ་འཁོར་ཕྱི་ནང་གི་དབང་རྫོགས་པར་
ཐོབ་པ། སྡོམ་པ་དམ་ཚིག་དག་པ། རྒྱུད་སྡེ་སོ་སོའི་དོན་ལ་མཁས་པ། བསྙེན་སྒྲུབ་
ལས་སྦྱོར་དང་བཅས་པའི་དོན་ལ་སྦྱངས་པ། རྟོགས་པ་ལྟ་བས་མ་རྨོངས་པ། ཉམས་
མྱོང་སྒོམ་པ་ལ་འདྲིས་པ། སྣ་ཚོགས་སྤྱོད་པ་དང་འབྲེལ། སྙིང་རྗེས་གདུལ་བྱ་འདྲེན་
པ་སྟེ་བརྒྱད་དང་ལྡན་པའོ། །ཞེས་གསུངས་ལ། དེའི་སྟེང་དུ་བརྒྱུད་པ་ལ་སེལ་མེད་
ཅིང་བྱིན་རླབས་ཆེ་བ་དང་། སྐྱོ་ཤས་ཆེ་ཞིང་བྱ་བ་ཉུང་བ་ནི་བདག་གི་བླ་མ་ཀུན་
མཁྱེན་ཆེན་པོའི་རང་ལུགས་ཐུན་མོང་མ་ཡིན་པ་ཡིན་ཏེ། བརྒྱུད་པ་ལ་སེལ་ཡོད་ན་
སྔགས་ཀྱི་དངོས་གྲུབ་དམ་ཚིག་གཅིག་པོ་ལ་བརྟེན་ནས་འབྱུང་བ་ཡིན་པས་བྱིན་་་་་
རླབས་མི་འབྱུང་། ནན་ཏན་ཆོས་ལ་མི་བྱེད་ན་ཆོས་ནས་འདི་སྐད་བཤད་དོ་བྱས་
ཀྱང་ལག་ལེན་རང་དང་མཐུན་པར་བྱེད་ཅིང་། ཁྱད་པར་འཇིག་རྟེན་ཆོས་བརྒྱད་ལ་
སློབ་མི་དགོས་པར་འཇུག དེའི་ཕྱིར་བླ་མ་རང་ཡང་ཆོས་བཞིན་དུ་བྱེད་ལ། གཞན་
ཡང་དེ་ལ་སྦྱོར་བ་ནི་དགེ་བའི་བཤེས་གཉེན་ཞེས་བྱ་སྟེ། ཞེས་གསུངས་སོ། །དེ་
ལྟར་མ་རྙེད་ཀྱང་སྐྱོན་ཡོན་གཉིས་ལས་ཡོན་ཏན་ཤས་ཆེ་བ་རྣམས་ཀྱང་བསྟེན་པར་
གསུངས་སོ། །
དེ་ལྟར་མཚན་ཉིད་དང་ལྡན་པའི་དགེ་བའི་བཤེས་གཉེན་དེ་ནི་ཁམས་རང་བཞིན་གྱིས་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དག་པ་དང༌། དོན་མཛད་པ་དང་། ཕྲིན་ལས་རླབས་ཆེ་བའི་ཆ་འགའ་ཞིག་གི་ངོས་
ནས་བླ་མ་དང་སངས་རྒྱས་མཉམ་ཡང་། བདག་ཅག་གི་ངོར་སངས་རྒྱས་ལས་ཀྱང་
དྲིན་ཆེ་བས་ལྷག་སྟེ། ཏིང་ངེ་འཛིན་མཆོག་དམ་པའི་མདོ་ལས། རིགས་ཀྱི་བུ་དེ་ཡང་
ཕྱི་མ་ཕྱི་མའི་དུས་ན་ང་ཉིད་དགེ་བའི་བཤེས་གཉེན་དུ་སྤྲུལ་ནས་ཏིང་ངེ་འཛིན་འདི་
དག་སྟོན་པར་འགྱུར་ཏེ། དེ་ཕྱིར་དགེ་བའི་བཤེས་གཉེན་ནི་ཁྱོད་ཀྱི་སྟོན་པ་ཡིན་པས་
ནམ་བྱང་ཆུབ་ཀྱི་སྙིང་པོ་ལ་འདུག་གི་བར་དུ་སྟེན་ཅིག་བཀུར་བསྟི་དང་རིམ་གྲོ་གྱིས་
ཤིག ཅེས་དང་། རྔ་ཆེའི་མདོ་ལས། མྱ་ངན་མ་བྱེད་ཀུན་དགའ་བོ། །སྨྲེ་སྔགས་མ་
འདོན་ཀུན་དགའ་བོ། །་ ་
ང་ནི་ཕྱི་མའི་དུས་ཀྱི་ཚེ། །དགེ་བའི་བཤེས་གཉེན་ཉིད་སྤྲུལ་ནས། །ཁྱོད་ལ་སོགས་
པའི་དོན་བྱེད་འགྱུར། །ཞེས་དང༌། གསང་འདུས་རིན་པོ་ཆེའི་རྒྱུད་ལས། ཁམས་
རྣམས་ དང་ནི་ཕྲིན་ལས་དག །རང་གཞན་མཉམ་པ་ཉིད་ཀྱི་ཕྱིར། །སངས་རྒྱས་ཀུན་
དང་བླ་མ་མཉམ། །འགྲོ་བ་ཀུན་ལ་ལམ་སྟོན་ཕྱིར། །སངས་རྒྱས་ཉིད་ལས་མཆོག་
ཏུ་ འཕགས། །ཞེས་ དང༌ ། ནམ་མཁའ་དྲི་མ་མེད་པའི་མདོ་ལས། ཀུན་དགའ་བོ། དེ་
བཞིན་གཤེགས་པ་རྣམས་ནི་སེམས་ཅན་ཐམས་ཅད་ལ་སྣང་བའང་མ་ཡིན་གྱི། དགེ་
བའི་བཤེས་གཉེན་ནི་ཡོངས་སུ་སྣང་བས་ཆོས་སྟོན་ཅིང་ཐར་བའི་ས་བོན་འདེབས་
པའི་ཕྱིར། དེ་བཞིན་གཤེགས་པ་རྣམས་ལས་དགེ་བའི་བཤེས་གཉེན་ལྷག་པར་ཡང་
ཟུང་ཞིག ཅེས་དང་། དགོངས་འདུས་ལས། བསྐལ་པ་སྟོང་གི་སངས་རྒྱས་བས། །
བླ་མ་གཉན་པར་ཤེས་པར་བྱ། །ཅིའི་ཕྱིར་བསྐལ་བའི་སངས་རྒྱས་རྣམས། །བླ་མ་
དག་ལ་བརྟེན་ནས་འབྱུང་། །ཞེས་ གསུངས་ཤིང་། དགེ་བའི་བཤེས་ གཉེན་གྱི་ཡོན་
ཏན་མཐའ་དག་ནི་བརྗོད་ཀྱིས་མི་ལང་སྟེ། འཕགས་པ་སྡོང་པོ་བཀོད་པ་ལས། །
དགེ་བའི་བཤེས་གཉེན་གྱི་ཡོན་ཏན་དང་བསྔགས་པ་བརྗོད་པ་ནི། རྒྱས་པར་བསྐལ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
བར་བརྗོད་ཀྱང་ཟད་མི་ཤེས་པ་དེའི་ཕྱིར་རྟག་ཏུ་དགེ་བའི་བཤེས་གཉེན་ལ་བརྟེན་
པར་བྱའོ། །ཞེས་གསུངས་སོ། །
གསུམ་པ་ཇི་ལྟར་སྟེན་པའི་ཚུལ་ནི། མཉེས་པ་གསུམ་གྱིས། ཞེས་པས་བསྟན་ཏེ། །
འདི་ལྟར་འགྲོ་བ་རྣམས་ནི་ཐོག་མ་མེད་པའི་དུས་ནས་འཁོར་བའི་གནས་སུ་ཉོན་
མོངས་པའི་རིམས་ནད་དྲག་པོས་རབ་ཏུ་གདུངས་ཤིང་། །དེ་ཉིད་ཞི་བར་བྱེད་པ་ནི་
དགེ་བའི་བཤེས་གཉེན་ཁོ་ནའི་འདུ་ཤེས་ཀྱིས་བསྟེན་པར་བྱ་སྟེ། སྡོང་པོ་བཀོད་པ་
ལས༑ རིགས་ཀྱི་བུ། ཁྱེད་ཀྱིས་བདག་ཉིད་ལ་ནད་པའི་འདུ་ཤེས་བསྐྱེད་པར་བྱའོ།།
ཆོས་ལ་སྨན་གྱི་འདུ་ཤེས་བསྐྱེད་པར་བྱའོ། །ནན་ཏན་ཉམས་སུ་ལེན་པ་ལ་ནད་ཉེ་
བར་འཚོ་བའི་འདུ་ཤེས་བསྐྱེད་པར་བྱའོ། ། །
དགེ་བའི་བཤེས་གཉེན་ལ་སྨན་པ་མཁས་པའི་འདུ་ཤེས་བསྐྱེད་པར་བྱའོ། །ཞེས་
དང་། རིགས་ཀྱི་བུ། ཁྱོད་ཀྱིས་དགེ་བའི་བཤེས་གཉེན་ལ་ཁུར་ཐམས་ཅད་ཀྱིས་མི་
སྐྱོ་བ་ས་ལྟ་བུའི་སེམས་དང༌། གནོད་པ་ཐམས་ཅད་ཀྱིས་མི་ཕྱེད་པ་རྡོ་རྗེ་ལྟ་བུའི་
སེམས་དང༌། ངག་ཐམས་ཅད་མི་གཅོག་པ་སློབ་མ་ལྟ་བུའི་སེམས་དང༌། ཅི་བསྒོ་བ་
ཉན་པ་བྲན་གྱི་སེམས་དང་། དྲེགས་པ་མེད་པ་ཁྱུ་མཆོག་རྭ་བཅད་པ་ལྟ་བུའི་སེམས་
བསྐྱེད་པར་བགྱིའོ། །ཞེས་སོ། །འདུ་ཤེས་དེ་དག་གི་ངང་ནས་ཇི་སྐད་དུ་མདོ་སྡེའི་
རྒྱན་ལས། བཀུར་སྟི་རྙེད་པ་དག་དང་རིམ་གྲོ་དང༌། །སྒྲུབ་པའི་སྒོ་ནས་བཤེས་
གཉེན་བསྟེན་པར་བྱ། །ཞེས་གསུངས་པ་བཞིན། ཐ་མ་ཟང་ཟིང་དང༌། འབྲིང་
ཞབས་ཏོག་རབ་སྒྲུབ་པ་སྟེ་མཉེས་པ་རྣམ་པ་གསུམ་གྱིས་བསྟེན་པར་བྱའོ། །དེ་ཡང་
བླ་མ་ལ་ནོར་སོགས་ལ་སྲེད་པ་མེད་ཀྱང་གོང་དུ་བསྟན་པ་ལྟར་རང་གི་ཚོགས་ཚད་
མེད་པ་རྫོགས་ཕྱིར་བདོག་པ་ཐམས་ཅད་ཕངས་པ་མེད་པར་བླ་མའི་ཕྱོགས་སུ་གཏོང་
བར་བྱ་སྟེ་བླ་མ་ལྔ་བཅུ་པ་ལས། རང་གི་དམ་ཚིག་སློབ་དཔོན་ནི། །སྦྱིན་མིན་བུ་དང་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཆུང་མ་དང་། །རང་སྲོག་གིས་རྟག་བསྟེན་བྱ་ན། །ལོངས་སྤྱོད་གཡོ་བས་སྨོས་ཅི་
དགོས། །ཞེས་དང་། བཀོད་པ་ཆེན་པོ་ལས། རྟ་དང་གླང་པོ་ནོར་གྱི་དབྱིག །
རྒྱལ་སྲིད་བུ་དང་ཆུང་མ་དང་། །གསེར་དངུལ་ཟངས་ལྕགས་རིན་པོ་ཆེ། །བཟའ་
བཅའ་དགའ་སྟོན་ན་བཟའ་དང༌། །སྙིང་པོ་སྨན་འབྲུ་མེ་ཏོག་དང༌། །ཆོས་དང་ཟང་
ཟིང་ལོངས་སྤྱོད་རྣམས། །བླ་མ་མཉེས་ཕྱིར་ཡོན་དུ་འབུལ། །དེས་ནི་དངོས་གྲུབ་མ་
ལུས་པ། །ད་ལྟ་ཉིད་དུ་ཐོགས་མེད་འགྲུབ། །གལ་ཏེ་དེ་ལྟར་མ་འབྱོར་ན། །ཡིད་
ལས་བྱུང་བའི་མཆོད་པའི་ཚོགས། །རང་གི་ལོ་གྲངས་ཙམ་ཕུལ་ན། །འདིས་ཀྱང་
བསོད་ནམས་སྔར་དང་མཚུངས། །ཞེས་གསུངས་སོ། །དེ་དག་ཀྱང་རང་ལ་དངོས་པོ་
རིགས་གཅིག་པ་གཉིས་ཡོད་ན་དེ་ལས་གང་བཟང་བ་ཉིད་དབུལ་བར་བྱའོ། །འབྲིང་
ཞབས་ཏོག་གི་མཆོད་པས་མཉེས་པར་བྱ་བ་ནི། ཡུལ་ཐ་དད་པར་བང་ཆེན་གྱི་མངག་
གཞུག་དང་། བཞུགས་སར་སྟན་གདིང་བ། གཤེགས་སར་ཞབས་འབྲང་བྱ་བ། ལམ་
ཕྱགས་པ། སྤོས་ཀྱིས་བསུ་སྐྱེལ་བྱ་བ་སོགས་ཉེ་བར་མཁོ་བའི་གཡོག་གང་དགོས་
སུ་བྱ་བ་སྟེ། སྡོང་པོ་བཀོད་པ་ལས།
འཇམ་དཔལ་གྱིས་བཀའ་བསྩལ་པ། བླ་མ་དང་འགྲོགས་ཤིང་རིམ་གྲོ་བྱེད་པ་ནི་
བྱང་ཆུབ་ཆེན་པོ་འགྲུབ་པའི་གཞི་ཡིན་གྱིས། དེ་བསྟེན་ཅིང་འགྲོགས་པས་མི་སྐྱོ་
བར་བྱའོ། །ཞེས་ དང༌། སྤྱི་མདོ་ལས། རང་གི་ལུས་ཀྱང་ཅི་རིགས་པར། །རིན་ཐང་
གང་ཡིན་ནོར་གྱིས་བསླུ། ཞེས་གསུངས་པས། བླ་མའི་བྱ་བ་རྣམས་རང་གིས་ལུས་
ཀྱིས་ནུས་ན་དེ་ཉིད་མཆོག་ཡིན་ལ། མི་ནུས་ནའང་བདག་གི་ལུས་ནི་བླ་མ་ལ་ཕུལ་
ཟིན་པས་རང་ལ་མི་དབང་བའི་འདུ་ཤེས་བཞག་སྟེ། རིན་གྱིས་བླུ་བའི་ཚུལ་སྒྲུབ་པ་
ནི་གཞན་ལ་གླ་རྔན་སྤྲད་ནས་རིགས་པའི་ལས་རྣམས་སྒྲུབ་ཏུ་འཇུག་པ་དང༌། ཅིས་
ཀྱང་མི་རིགས་པ་དག་ནི་བདག་ཉིད་ཁོ་ནས་སྒྲུབ་པའམ་ཡང་ན་གནང་བ་ཐོབ་པར་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
བྱ་དགོས་པར་གསུངས་སོ། །
རབ་སྒྲུབ་པའི་མཆོད་པས་མཉེས་པར་བྱ་བ་ནི། སྐྱེས་རབས་ལས། ཕན་པའི་ལན་
དུ་མཆོད་པ་བྱ་བ་ནི། །བསྒོ་བའི་ཚིག་བཞིན་ཉམས་སུ་ལེན་པ་ཡིན། །ཞེས་གསུངས་
པ་བཞིན་བླ་མས་གང་གསུངས་རྣམས་ཚིག་ཟུར་ཙམ་ཡང་མི་གཅག་པར་ཉམས་སུ་
ལེན་པ་ནི་མཆོད་པ་ཀུན་གྱི་མཆོག་སྟེ། མདོ་སྡེ་རྒྱན་ལས། དེ་ཆོས་བགོ་སྐལ་ལ་
སྤྱོད་ཡོན་ཏན་ལྡན། །བཤེས་གཉེན་རབ་ཏུ་བསྟེན་བྱེད་ཟང་ཟིང་མིན། ཞེས་ཆོས་ཀྱི་
བགོ་སྐལ་ལ་སྤྱོད་པ་ཞིག་དགོས་པར་གསུངས་སོ། །དེ་ལྟར་བླ་མ་དམ་པས་སྒྲུབས་
ཤིག་ཅེས་བསྒོས་པ་ཚུལ་བཞིན་བསྒྲུབས་པས་ནི། སངས་རྒྱས་ནས་རིམ་པར་བྱོན་
པའི་བླ་མ་རྣམས་ཀྱིས་ཆོས་སྟོན་ཞིང་འཇིག་རྟེན་དུ་བྱོན་པའི་དགོངས་པའང་དེ་ཡིན་
པས་བླ་མ་དང་ཕྱོགས་བཅུའི་སངས་རྒྱས་ཐམས་ཅད་ཀྱང་མཉེས་པར་འགྱུར་ཏེ།
ཡུམ་བར་བ་ལས། གང་དགེ་བའི་བཤེས་གཉེན་གྱིས་ཡོངས་སུ་གདམས་པ་དེ་སྒྲུབ་
པར་བརྩོན་པ་ལ་ནི་སངས་རྒྱས་ཐམས་ཅད་ཀྱིས་བསྔགས་སོ། །བསྟོད་དོ། །བཀུར་
རོ། །ཞེས་གསུངས་སོ། །མདོར་ན་དགེ་བའི་བཤེས་གཉེན་དེ་གང་གིས་མཉེས་པར་
འགྱུར་བའི་ལས་དེ་རྣམས་བྱ་སྟེ། བླ་མ་ལྔ་བཅུ་པ་ལས། འདིར་མང་སྨོས་པ་ཅི་ཞིག་
དགོས། །བླ་མ་དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་བ་ནི། །དེ་དང་
དེ་ལ་འབད་དེ་བརྟགས། །དངོས་གྲུབ་སློབ་དཔོན་རྗེས་འབྲང་ཞེས། །རྡོ་རྗེ་འཛིན་
པ་ཉིད་གསུངས་པར།།ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་
པར་བྱ། །ཞེས་གསུངས་པ་བཞིན་དུ་བསྟེན་པར་བྱའོ། །རང་ཉིད་ཀྱིས་དབང་བསྐུར་
བ་དང་ཆོས་བཤད་པ་སོགས་བྱ་བ་ཐམས་ཅད་བླ་མ་ལ་ཞུས་ཏེ་མ་གནང་ན་མི་བྱ་སྟེ། །
གཞན་དོན་བྱེད་མ་རན་པ་སོགས་བདུད་ལས་ཡིན་པས་བཀག་གོ །
ཉལ་བའི་སྔས་བླ་མར་སྟོན་པ་དང༌། རྟག་ཏུ་བཟའ་བཏུང་གི་ཕུད་འབུལ་བ། བྱོན་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པའི་ཚེ་གཡོན་ནས་འགྲོ་བ་དང་། ངག་སྙན་མོས་བསྟོད་པ་དང་། སྐྱབས་སུ་འགྲོ་བ།
ཚིག་འཇམ་ལྡན་པས་ཞེ་ས་རིམ་གྲོ་བྱ། །གསུང་བཞིན་སྒྲུབ་ཅིང་ཅི་གསུངས་ལེགས་
ཞེས་བརྗོད། །གཞན་ལའང་བླ་མའི་ཡོན་ཏན་བརྗོད་བྱ་ཞིང་། །
དབྱངས་སྙན་དང་བཅས་པས་གསོལ་བ་གདབ། གསུང་སྒྲོས་དོན་དང་ལྡན་པ་བཟུང་
ནས་མ་བརྗེད་པར་སྒྲོགས། གལ་ཏེ་གསུང་སྒྲོས་ཅུང་ཟད་ཉམས་པ་སྲིད་ན། བདག་
གིས་འདིའི་དགོངས་པ་ཇི་བཞིན་མ་ལོན་ཏེ། སྒྲ་ཇི་ལྟ་བ་འདི་ནི་འགལ་བ་ལྟར་སྣང་
བ་རང་གི་བློའི་སྐྱོན་ཡིན་སྙམ་དུ་བསམ་ལ། གཞན་གྱིས་འདྲི་ནའང་དགོངས་པ་ཅན་
དེ་ནི་བདག་གིས་ཁོང་དུ་མ་ཆུད་ཅེས་ལན་གདབ་བོ། །
བླ་མའི་དེ་མ་ཡིན་ཞེས་བརྗོད་པའམ་བསམ་པ་སྐད་ཅིག་ཀྱང་མི་བྱ་སྟེ། སངས་རྒྱས་
ཀྱི་གསུང་ལ་སྐུར་བ་བཏབ་པ་བས་ཀྱང་སྡིག་པ་ཆེའོ། །བླ་མའི་དྲུང་དུ་ངག་གི་མི་
དགེ་བ་རྣམས་སྤང་ལ། གདོང་ཟློག་པ་དང༌། ཅི་ཟེར་ལྟ་བ་ཅོ་འདྲིའི་ཚིག་དང༌། །
ལྐོག་ནས་ངན་དུ་སྨྲ་བ་རྣམས་སྤང་བར་བྱ་སྟེ། འཕགས་པ་ཡོན་ཏན་བཀོད་པའི་མདོ་
ལས༑ བདུད་ལས་ནི་བཞི་སྟེ། བླ་མ་ལ་མི་གུས་པ་དང་། ཆོས་ཡིད་ལ་མི་བྱེད་པ་
དང༌ ༈ ཁེངས་པའི་ཚིག་སྨྲ་བ་དང་། ཚེ་འདི་ལ་སེམས་པའོ། །ཞེས་དང་། རྒྱན་དམ་
པ་ལས། རྡོ་རྗེ་སློབ་དཔོན་དམ་པ་ཡི། །ཟབ་མོའི་ཚིག་ལ་སྒྲོ་སྐུར་བ། །མནར་མེད་
གནས་སུ་ལྷུང་བར་འགྱུར། །ཞེས་སོ། །བླ་མའི་ནོར་ལ་བརྣབ་ སེམས་དང་། །འཁོར་
སོགས་ལ་ གནོད་སེམས་དང་། མཛད་སྤྱོད་ལ་ལོག་པར་མི་བལྟ་སྟེ། བླ་མ་ནི་སེམས་
ཅན་གང་འདུལ་གྱི་ངོར་སྐུ་གསུང་ཐུགས་ཀྱི་སྤྱོད་པས་དེ་དག་ལ་ཕན་པར་མཛད་དགོས་
པས་གང་ཡང་འབྱུང་ངོ༌། །དེས་ན་བླ་མ་ལ་ཆགས་སོགས་ཆེ་སྙམ་པ་དང་། ཡོན་ཏན་
མི་འདུག་སྙམ་པ་དང་། ཡུམ་བཅས་རིགས་སོགས་ངན་བསམ་པར་མི་བྱ་སྟེ། སྐུ་
གསུང་ཐུགས་ཀྱི་གསང་གསུམ་ཤིན་ཏུ་སྦས་པ་དང་། རང་མངོན་ཤེས་མེད་པས་ཐུགས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
དགོངས་མི་དཔོག་པའི་ཕྱིར་རོ། །
དུ་མ་འདུས་པའི་མདོ་ལས། །སློབ་དཔོན་སྐྱོན་ལ་གང་སེམས་པ། །དགེ་བསགས་
དོན་མེད་ལྷ་སྤང་བས། །ལྷ་ཀླུ་གདུག་པ་ལ་སོགས་ཀྱིས། །མྱུར་དུ་སྲོག་གཅོད་
དམྱལ་བར་ལྷུང༌། །ཞེས་དང་། ད་ལྟར་གྱི་སངས་རྒྱས་མངོན་སུམ་པའི་ཏིང་ངེ་
འཛིན་ལས། བླ་མའི་དཀོར་ལ་བརྣབ་སེམས་པ། །བསྐལ་བ་གཉིས་སུ་ཡི་དྭགས་
གནས༑ ༑ཞེས་སོ། །དེ་ལྟར་བླ་མའི་སྐུ་གསུང་ཐུགས་སོགས་ལ་དངོས་སུ་བརྙས་པ་
སོགས་བྱས་ན་ལྟ་ཅི། ཐ་ན་སྐུའི་གྲིབ་མ་ཙམ་འགོམ་པར་བྱས་ནའང་། གཙུག་ཏོར་
འཁོར་ལོས་སྒྱུར་བ་ལས། བདེན་པའི་དོན་སྟོན་བླ་མ་ཡི། །དབུ་ཡི་གྲིབ་མ་སོགས་
འགོམས་པས། །ཡང་དག་སྤང་ནས་དམྱལ་བར་ལྷུང༌། །ཞེས་གསུངས་སོ། །མདོར་
ན༑ ལག་ན་རྡོ་རྗེ་དབང་བསྐུར་བའི་རྒྱུད་ལས། །གསང་བའི་བདག་པོ་སློབ་དཔོན་
ལ་སློབ་མས་ཇི་ལྟར་བལྟ་བར་བྱ་ཞེ་ན། སངས་རྒྱས་བཅོམ་ལྡན་འདས་ལ་ཇི་ལྟ་བ་
དེ་བཞིན་དུའོ། །ཞེས་གསུངས་སོ། །
གནས་ལུགས་ཀྱི་དོན་རྟོགས་པའང་བླ་མ་ལ་སངས་རྒྱས་དངོས་མཐོང་གི་དད་པ་་་་
ཡོད་མེད་ལ་རག་ལས་ཏེ། མདོ་ལས། ཤཱ་རིའི་བུ། དོན་དམ་པ་ནི་དད་པས་རྟོགས་
པར་བྱ་བ་ཡིན་ནོ། །ཞེས་དང༌། རྒྱུད་བླ་མ་ལས། རང་བྱུང་ཉིད་ཀྱི་དོན་དམ་ནི།
དད་པ་ཉིད་ཀྱིས་རྟོགས་བྱ་ཡིན། །ཞེས་དང་། ཆོས་བཅུ་པའི་མདོ་ལས། །མ་དད་
པ་ཡི་མི་དག་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །
མྱུ་གུ་སྔོན་པོ་ཇི་བཞིན་ནོ། །ཞེས་དང་། ད་ལྟར་གྱི་སངས་རྒྱས་མངོན་སུམ་པའི་ཏིང་
ངེ་འཛིན་ལས། གལ་ཏེ་དེས་ཆོས་སྨྲ་བ་དེ་ལ་བརྣབ་སེམས་པའམ། ཐ་བའམ། སྡང་
བའི་སེམས་ཀྱིས་གནས་སམ། སྟོན་པ་སངས་རྒྱས་ཀྱི་འདུ་ཤེས་མི་སྐྱེད་ན། དེ་དག་
གི་ཡོན་ཏན་ཐོབ་པ་ནི་གནས་མེད་དོ། །ཞེས་གསུངས་པས་དད་པ་དྲག་པོ་ཡོད་ན་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེས་གྲོལ་ཏེ་པཎ་ཆེན་ནཱ་རོའི་རྣམ་ཐར་བཞིན་ནོ། །དད་པ་མེད་ན་བླ་མ་བཟང་ཡང་
མི་ཕན་ཏེ་དགེ་སློང་ལེགས་སྐར་བཞིན་ནོ། །གལ་ཏེ་དེ་ལྟའི་བླ་མའི་མཛད་པ་ལ་མ་
དད་པ་ཐ་ན་རྨི་ལམ་དུ་བྱུང་ནའང་སད་མ་ཐག་ཏུ་བཤགས་པ་བྱེད་དགོས་ཏེ། འཁོར་
ལོ་ཆུབ་པ་རོལ་བ་ལས། །གལ་ཏེ་རྨི་ལམ་ནང་དག་ཏུ། །བླ་མའི་སྐྱོན་དག་མཐོང་
གྱུར་ན། སད་མ་ཐག་ཏུ་བཤགས་པར་བྱ། །གལ་ཏེ་བཤགས་པ་མ་བྱས་ན། །འདི་
ཡང་ མནར་མེད་རྒྱུ་འཕེལ་འགྱུར། །ཞེས་སོ། །དེ་ལྟར་བླ་མ་བསྟེན་ཟིན་ནས་ནི་ཡོན་
ཏན་ལྡན་ནམ་མི་ལྡན་ཀྱང་རུང་སྟེ་གུས་པར་བྱ་དགོས་ཚུལ་ནི། དཀོན་མཆོག་སྤྲིན་
ལས༑ བླ་མ་བསྟེན་ན་དགེ་བ་འཕེལ་ཞིང་མི་དགེ་བ་འགྲིབ་པར་རྟོགས་པས་མཁན་
པོ་ཐོས་པ་ཆེ་བའམ་ཆུང་བའམ་ཤེས་པའམ་མི་ཤེས་པའམ་ཚུལ་ཁྲིམས་དང་ལྡན་་་་
པའམ་ཚུལ་ཁྲིམས་འཆལ་བའང་སྟོན་པའི་འདུ་ཤེས་བསྐྱེད་དོ། ། །
ཞེས་གསུངས་སོ། །བླ་མ་ལ་དེ་ལྟར་མཉེས་པར་བྱེད་པ་དེ་བཞིན་བླ་མའི་ཐུགས་ལ་
བཏགས་པའི་འཁོར་རྣམས་ལའང་དེ་ལྟར་བྱ་སྟེ། དགོངས་འདུས་ལས། ཉེ་འཁོར་
སྡུག་པའང་བླ་མ་བཞིན། །ཞེས་དང༌། དེ་ཡི་ཉེ་གནས་དམ་པ་བཞིན། །དེ་ཡི་འཁོར་
གཡོག་ཉེ་དུ་བཞིན། །རྟག་ཏུ་མཉམ་པའི་སེམས་ཀྱིས་བལྟ། །ཞེས་དང་། ཡེ་ཤེས་
གྲུབ་པའི་རྒྱུད་ལས། བླ་མའི་རྫས་དང་འཁོར་རྣམས་དང་། །ཉེ་འཁོར་སུན་འབྱིན་
བརྣབ་སེམས་སྤང་། ཞེས་གསུངས་སོ། །གཞུང་འདི་ནི་སྤྱིར་སྐྱེས་བུ་གསུམ་གྱི་ལམ་
རིམ་དང༌། ཁྱད་པར་གསང་ཆེན་འོད་སྐུར་གྲོལ་བའི་དབེན་ཁྲོད་ཀྱི་འདུས་སྡེ་རིན་
པོ་ཆེ་སྤྱིའི་བསྲུང་བྱ་ཉིད་དུ་དགོངས་ཏེ་གསུངས་ཤིང་། དེ་ཡང་བསྡུ་ན་ཐུགས་མཐུན་
པ་དང་ཁྲིམས་གཙང་བ་དང༌། སྤོང་ཀློག་གི་བྱ་བར་བར་མེད་དུ་བརྩོན་པ་གསུམ་དུ་
ཡོད་པ་ལས་གཞན་གཉིས་འོག་ཏུ་དངོས་སུ་འཆད་པར་འགྱུར་ལ་ཐུགས་མཐུན་པ་
ནི་བཤེས་གཉེན་བསྟེན་ཚུལ་འདིས་བསྟན་ཏེ། བླ་མའི་གཡོག་འཁོར་ལའང་བླ་མ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
དང་མཉམ་པར་བལྟ་དགོས་པར་རྒྱུད་ལས་བཤད་མ་ཐག་པ་ལྟར་ཡིན་ན། དེས་
ཐུགས་ཀྱི་སྲས་སུ་ཉེ་བར་བཟུང་ཞིང་ཆོས་ཀྱི་བདུད་རྩིས་བསྐྱངས་པའི་སློབ་མ་རྣམས་
སྡང་བས་སུན་ཕྱུང་བར་བྱས་ན་བཤེས་གཉེན་བསྟེན་པའི་ཚུལ་དང་འགལ་བ་སྨོས་
མ་དགོས་པའི་ཕྱིར་རོ། །
དེ་བས་ན་བཤེས་གཉེན་དམ་པ་དེ་ཉིད་སྙིགས་མའི་དུས་འདིར་རྙེད་པར་དཀའ་བ་
དང་༑ ནམ་འབྲལ་མི་ཤེས་པའི་འདུ་ཤེས་ཀྱིས་མོས་གུས་ཡང་ཡང་བྱ་སྟེ་གང་ཚེ་དགེ་
བའི་བཤེས་གཉེན་དེའི་ཞལ་མཇལ་བ་དང་། སྤྱི་བོར་ཕྱག་གིས་རེག་པས་བ་སྤུ་ཟིང་
བར་བྱེད་པ་སྨོས་ཅི་དགོས། ཐ་ན་མཚན་ཐོས་པ་དང༌། ཡིད་ལ་དྲན་པ་དང༌། རྨི་
ལམ་དུ་མཇལ་བ་ཙམ་གྱིས་ཀྱང་བློ་འབོལ་ཤིག་གེ་སོང་ནས་ཁམས་གསོ་ནུས་པ་་་་
ཙམ་དུ་གྱུར་པའི་སྐབས་དབང་དང་བྱིན་རླབས་མ་ལུས་པ་རྒྱུད་ལ་འཇུག་པའི་དུས་
ཡིན་ཏེ། དེ་ཡི་ཚེ་ན། ཚེ་དུས་བྱས་ཀྱང་བར་དོར་བླ་མ་དང་མཇལ་ཏེ་ལམ་སྣ་ཁྲིད་
པར་གདོན་མི་ཟ་བར་གསུངས་སོ། །བཞི་པ་དགེ་བའི་བཤེས་གཉེན་བསྟེན་པར་
གདམས་པ་ནི། སྟེན་དང་བསམ་དོན་འགྲུབ། ཅེས་པས་བསྟན་ཏེ། དེ་ལྟར་མཚན་
ཉིད་ལྡན་པའི་དགེ་བའི་བཤེས་གཉེན་དེ་ཉིད་གོང་དུ་བཤད་པའི་ཚུལ་དེས་ལེགས་
པར་བསྟེན་པར་མཛོད་ཅིག་དང༌། ཇི་སྐད་དུ་འདུལ་བ་ལུང་ལས། ཚངས་པ་
མཚུངས་པར་སྤྱོད་པ་ནི་གྲོགས་དམ་པ་སྟེ་ཚངས་པར་སྤྱོད་པ་མཐར་ཕྱིན་ཅིང་དགེ་
བའི་རྩ་བ་སྤེལ་བས། རྣམ་པར་གྲོལ་བའི་རྒྱུར་མཐུན་པའི་ཕྱིར་ཚེ་དང་ལྡན་པ་དག་
གིས་གུས་པ་དང་བཅས། ཞེ་ས་དང་བཅས་འཇིགས་པ་དང་བཅས་པས་བསྟེན་
དགོས་སོ། །
ཞེས་དང་། ཆོས་དྲན་འགྲོ་བའི་མདོ་ལས། དགེ་བའི་གྲོགས་ལ་བརྟེན་པས་ནི་དྲན་
པ་དང་ཤེས་བཞིན་རྣམ་པར་དག་ཅིང་། དགེ་བའི་རྩ་བ་ཡོངས་སུ་རྫོགས་པར་བྱེད་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དོ་ཞེས་དང་། ཀུན་མཁྱེན་ཆེན་པོས། འདིས་ནི་མི་མཐུན་རྐྱེན་རྣམས་ཞི་བ་དང་། །
ཚོགས་ཆེན་གཉིས་རྫོགས་སྒྲིབ་གཉིས་བྲལ་བ་སྟེ། །བྱིན་རླབས་ཚད་མེད་རྟོགས་པ་
རྒྱུད་ལ་སྐྱེ། །བདག་འཛིན་མེད་ཅིང་ངེས་འབྱུང་བློ་སྣ་ཐུང་། །བསམ་པ་འགྲུབ་ཅིང་
སྣང་སྲིད་བླ་མར་འཆར། །གནད་གཅོད་མེད་ཅིང་འཆི་ཁའི་འོད་གསལ་འགྲུབ། །
བར་དོར་གྲོལ་ཞིང་དོན་གཉིས་ཕུན་སུམ་ཚོགས། །དེ་ཕྱིར་བླ་མ་བསྒྲུབ་ལ་ནན་ཏན་
བྱ༑ ཞེས་བ།སུངས་པ་བཞིན་དུ་མངོན་མཐོ་དང་ངེས་ལེགས་ཀྱི་བསམ་པའི་དོན་
ཐམས་ཅད་འགྲུབ་པར་འགྱུར་རོ་ཞེས་གདམས་པའོ། །གསུམ་པ་ལམ་གྱི་རིམ་པ་
དངོས་བཤད་པ་ལ། སློབ་དཔོན་དབྱིག་གཉེན་གྱིས། ཚུལ་གནས་ཐོས་དང་བསམ་
ལྡན་པས། །སྒོམ་པ་ལ་ནི་རབ་ཏུ་སྦྱར། །ཞེས་པ་བཞིན་དུ་བཞི་སྟེ། ཁྲིམས་ལ་
གནས་པ་དང་། ཐོས་པ་ཚོལ་བ། ཐོས་དོན་བསམ་པ། བསམ་དོན་གོམས་པར་བྱེད་
པའོ། །
དང་པོ་ལ་གསུམ་སྟེ། ཚུལ་ཁྲིམས་མ་བསྲུང་བའི་ཉེས་པ་དང་། ཇི་ལྟར་བསྲུང་བའི་
ཚུལ༑ སྲུང་བར་གདམས་པའོ། །དང་པོ་ནི། ཇི་ལྟར་མཁའ་དབུས་སྐྱེད་མོས་ཚལ་
འདོད་བཞིན། །མངོན་པར་མཐོ་དང་ངེས་ལེགས་ཕུན་ཚོགས་ཀུན། །ཚུལ་ཁྲིམས་
བྲལ་ལ་འབྱུང་བའི་སྐབས་མེད་པས། །ཞེས་པས་བསྟན་ཏེ། འདི་ལྟར་ཚུལ་ཁྲིམས་
ཀྱི་བསླབ་པ་རིན་པོ་ཆེ་འདི་བསླབ་པ་ཐམས་ཅད་ཀྱི་སྔོན་དུ་འགྲོ་བའི་ཆོས་སམ་་་་་
མངོན་མཐོ་དང་ངེས་ལེགས་ཀྱི་ཡོན་ཏན་ཐམས་ཅད་ཀྱི་རྟེན་གཞི་མེད་དུ་མི་རུང་བ་
ཡིན་ཏེ། མྱ་ངན་ལས་འདས་པ་ཆེན་པོ་ལས། ཚུལ་ཁྲིམས་ནི་དགེ་བའི་ཆོས་ཐམས་
ཅད་ཀྱི་ཐེམ་སྐས་སོ། །ཤིང་ལ་སོགས་པའི་རྩ་བ་ས་ཡིན་པ་ལྟར་རྩ་བའོ། །ཚོང་
དཔོན་ཚོང་པ་ཐམས་ཅད་ཀྱི་ཐོག་མར་འགྲོ་བ་ལྟར་དགེ་བའི་ཆོས་ཐམས་ཅད་ཀྱི་ཐོག་
མར་འགྲོ་བའོ། །
28



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཞེས་དང་། དཔུང་བཟང་གིས་ཞུས་པའི་རྒྱུད་ལས། ཇི་ལྟར་ལོ་ཏོག་ཐམས་ཅད་ས་
ལ་ནི། །བརྟེན་ནས་སྐྱོན་མེད་པར་ནི་སྐྱེ་བ་ལྟར། །དེ་བཞིན་ཚུལ་ཁྲིམས་བརྟེན་ནས་
ཆོས་དཀར་མཆོག །སྙིང་རྗེའི་ཆུས་བརླན་པས་ནི་རྣམ་པར་སྐྱེ། །ཞེས་དང༌། མགོན་
པོ་ཀླུ་སྒྲུབ་ཀྱིས། ཁྲིམས་ནི་རྒྱ་དང་མི་རྒྱུའི་ས་བཞིན་དུ། །ཡོན་ཏན་ཀུན་ཀྱི་གཞི་
རྟེན་ལེགས་པར་གསུངས། །ཞེས་དང་། དཔལ་ལྡན་ཟླ་བས། སོ་སོ་སྐྱེ་བོ་རྣམས་
དང་གསུང་སྐྱེས་དང༌། །རང་བྱང་ཆུབ་ལ་བདག་ཉིད་ངེས་རྣམས་དང༌། །རྒྱལ་སྲས་
རྣམས་ཀྱི་ངེས་པར་ལེགས་པ་དང༌། །མངོན་མཐོའི་རྒྱུ་ནི་ཚུལ་ཁྲིམས་ལས་གཞན་
མེད༑ ༑ཅེས་གསུངས་པས་སོ། །དེས་ན་འཕྲལ་ཡུན་གྱི་ཡོན་ཏན་གྱི་གཞི་རྟེན་དེ་ཉིད་
མེད་ན། དཔེ་ཇི་ལྟར་ན་རྟེན་ས་སོགས་ཅི་ཡང་མེད་པའི་ནམ་མཁའ་སྟོང་པའི་
དབུས་སུ་མེ་ཏོག་སྣ་ཚོགས་ཀྱི་བཀོད་པ་རབ་ཏུ་མཛེས་པའི་སྐྱེད་མོས་ཚལ་ཞིག་བྱུང་
ནས་དེ་ལ་སྤྱད་པར་འདོད་ཀྱང་མི་འབྱུང་བ་བཞིན་དུ་མངོན་པར་མཐོ་བ་ལྷ་མིའི་བདེ་
བ་དང༌། ངེས་པར་ལེགས་པའམ་མཐའ་གཅིག་ཏུ་ལེགས་པ་ཐར་བ་དང་ཐམས་
ཅད་མཁྱེན་པའི་ཡོན་ཏན་ཕུན་སུམ་ཚོགས་པ་ཀུན་ཀྱང་ཚུལ་ཁྲིམས་བྲལ་བའི་གང་
ཟག་ལ་འབྱུང་བའི་གོ་སྐབས་མེད་པས་ཏེ། ཏིང་འཛིན་རྒྱལ་པོ་ལས། མི་ཞིག་ཆོམ་
རྐུན་མང་པོས་རབ་གཙེས་ནས། །འཚོ་བར་འདོད་པས་བྲོས་ཤིང་འགྲོར་བརྩལ་ན། །
དེ་ཡི་རྐང་པ་འགྲོ་ཞིང་རྒྱུག་མི་ནུས། །ཆོམ་རྐུན་དག་གིས་དེ་བཟུང་བཅོམ་པ་ལྟར། །
དེ་བཞིན་ཚུལ་ཁྲིམས་ཉམས་པ་རྨོངས་པའི་མི། །འདུས་བྱས་དག་ལས་བྲོས་པར་འདོད་
མོད་ཀྱི། །ཚུལ་ཁྲིམས་ཉམས་པས་དེ་ཡང་འབྲོས་མི་ནུས། །ན་རྒ་འཆི་བ་དག་གིས་
ཤིན་ཏུ་འཇོམས། །ཞེས་དང༌། ཚུལ་ཁྲིམས་འཆལ་བ་ངན་འགྲོ་དེར་འགྲོ་སྟེ། །དེ་ལ་
ཐོས་པ་མང་པོས་སྐྱོབ་མི་འགྱུར། །ཞེས་དང་། འཇམ་དཔལ་རྩ་རྒྱུད་ལས། །སྐྱེ་བོ་
ཚུལ་ཁྲིམས་འཆལ་འདི་ལ། །དེ་ལ་བདེ་འགྲོ་ག་ལ་ཡོད། །མཐོ་རིས་སུ་ཡང་མི་འགྱུར་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞིང་། །བདེ་བ་མཆོག་ཏུའང་མི་འགྱུར་ན། །རྒྱལ་བས་གསུངས་པའི་སྔགས་རྣམས་
ནི། །འགྲུབ་པར་འགྱུར་བ་སྨོས་ཅི་དགོས། །ཞེས་གསུངས་སོ། །
གཉིས་པ་ཇི་ལྟར་སྲུང་ཚུལ་ནི། །དྲན་ཤེས་བག་ཡོད་ལྡན་པས། ཞེས་པས་བསྟན་
ཏེ། འདི་ལྟར་རང་རྒྱུད་ལ་ཡང་དག་པར་བླངས་པའི་རྩ་བ་དང་ཡན་ལག་གི་བསྲུང་
བྱ་རྣམས་ཚུལ་ཇི་ལྟར་བསྲུང་བར་བྱ་ཞེ་ན། དྲན་པ་དང་ཤེས་བཞིན་དང་བག་ཡོད་
པ་སྟེ་ཆོས་གསུམ་དང་ལྡན་པས་ལེགས་པར་བསྲུང་བར་བྱའོ། །དེ་ཡང་དྲན་པ་ནི། །
བདག་གིས་སྲུང་བྱ་དང་བསྒྲུབ་བྱར་ཁས་བླངས་པའི་བླང་དོར་གྱི་གནས་རྣམས་མ་
བརྗེད་པའོ། །ཤེས་བཞིན་ནི། བདག་གི་རྒྱུད་ལ་བརྟགས་ཏེ་སྤང་བྱ་དང་བསྒྲུབ་བྱ་
རྣམས་ལེགས་པར་ཤེས་པའོ། །བག་ཡོད་པ་ནི། མངོན་པ་ཀུན་བཏུས་ལས། བག་
ཡོད་པ་གང་ཞེ་ན། མ་ཆགས་པ་དང༌། ཞེ་སྡང་མེད་པ་དང་། གཏི་མུག་མེད་པ་
བརྩོན་འགྲུས་དང་བཅས་པ་ལ་གནས་ནས་དགེ་བའི་ཆོས་རྣམས་བསྒོམ་པ་དང༌། །
ཟག་པ་དང་བཅས་པའི་ཆོས་ཐམས་ཅད་ལས་སེམས་སྲུང་བ་སྟེ་འཇིག་རྟེན་ལས་
འདས་པའི་ཕུན་སུམ་ཚོགས་པ་ཐམས་ཅད་ཡོངས་སུ་རྫོགས་པར་བྱེད་པ་དང་ཡོངས་
སུ་སྒྲུབ་པའི་ལས་ཅན་ནོ། །ཞེས་སོ། །
དེ་ལྟར་རྟག་ཏུ་ཆོས་གསུམ་དང་ལྡན་པས་སེམས་ཉོན་མོངས་པ་ལས་བསྲུངས་ན་་་་
ཚུལ་ཁྲིམས་རྣམ་པར་དག་པར་འགྱུར་ཞིང་གཞན་དུ་དེ་ལས་ལྡོག་སྟེ། ཏིང་འཛིན་
རྒྱལ་པོ་ལས། སྦྱིན་དང་ཚུལ་ཁྲིམས་དེ་བཞིན་བཟོད་ལ་སོགས། །དགེ་བའི་ཆོས་སུ་
བརྗོད་པ་ཇི་སྙེད་པ། །ཀུན་ཀྱི་རྩ་བ་བག་ཡོད་འདི་ཡིན་ཏེ། །ཞེས་དང་། སྤྱོད་
འཇུག་ལས། སེམས་སྲུང་འདོད་པ་རྣམས་ལ་ནི། དྲན་པ་དང་ནི་ཤེས་བཞིན་དག །
སྲོག་ལ་བབས་ཀྱང་སྲུངས་ཤིག་ཅེས། །བདག་ནི་དེ་ལྟར་ཐལ་མོ་ སྦྱོར། །ཞེས་དང༌།།
ཐོས་ལྡན་དད་པ་ཅན་དང་ནི། །བརྩོན་པ་ལྷུར་ལེན་དུ་མ་ཡང་། །ཤེས་བཞིན་མེད་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
པའི་སྐྱོན་ཆགས་པས། །ལྟུང་བའི་རྙོག་དང་བཅས་པར་གྱུར། །ཞེས་དང༌། ཚོམས་
ལས༑ བག་མེད་པ་ལ་སྦྱོར་བྱེད་པ། །སྐྱེ་བོ་བྱིས་པ་བསམ་བརླག་ཡིན། །ཚོང་དཔོན་
ནོར་རྣམས་སྲུང་བ་ལྟར། །མཁས་པས་བག་དང་ལྡན་པར་བྱ། །ཞེས་གསུངས་སོ། །
འོ་ན་ཚུལ་ཁྲིམས་གང་ཞེ་ན། སྤྱིར་སོར་བྱང་སྔགས་གསུམ་གྱི་ཚུལ་ཁྲིམས་དང་ཁྱད་
པར་སྐབས་འདིར་དངོས་སུ་བསྟན་བྱ་ནི་སོ་སོར་ཐར་པའི་ཚུལ་ཁྲིམས་ཉིད་དོ། །དེ་
ལ་ངོ་བོ་ནི། ངེས་འབྱུང་གི་བསམ་པས་ཟིན་པའི་ཉེས་སྤྱོད་སྡོམ་པའི་ཚུལ་ཁྲིམས་
འདོད་པའི་སས་བསྡུས་པ་ལ་ཕལ་ཆེར་བཞེད་དོ། །དབྱེ་ན་རིགས་བརྒྱད་དེ། དགེ་
སློང་ཕ་མ་སོགས་རབ་བྱུང་ཕྱོགས་ཀྱི་ལྔ་དང་། དགེ་བསྙེན་ཕ་མ་སོགས་ཁྱིམ་པའི་
ཕྱོགས་ཀྱི་གསུམ་བཅས་སོ། །
གསུམ་པ་སྲུང་བར་གདམས་པ་ནི། རང་རྒྱུད་ཐུལ། ཅེས་པས་བསྟན་ཏེ། དེ་ལྟར་
ཚུལ་ཁྲིམས་ནི་ཡོན་ཏན་གྱི་གཞི་རྟེན་ཡིན་ཅིང་། ཇི་སྐད་དུ་ཏིང་འཛིན་རྒྱལ་པོ་ལས།
བསྐལ་པ་བྱེ་བ་གང་གཱའི་བྱེ་སྙེད་དུ། །དང་བའི་སེམས་ཀྱིས་ཟས་དང་སྐོམ་རྣམས་
དང་༑ །གདུགས་དང་བ་དན་མར་མེའི་ཕྲེང་བ་ཡིས། །སངས་རྒྱས་བྱེ་བ་ཁྲག་ཁྲིག་
རིམ་གྲོ་བྱས། །གང་གིས་དམ་ཆོས་རབ་ཏུ་འཇིག་པ་དང༌། །བདེ་གཤེགས་བསྟན་
པ་འགག་པར་འགྱུར་བའི་ཚེ། །ཉིན་མཚན་དུ་ནི་བསླབ་པ་གཅིག་སྤྱོད་པ། །བསོད་
ནམས་འདི་ནི་དེ་བས་བྱེ་བྲག་འཕགས། །ཞེས་གསུངས་པ་བཞིན་དུ་སྙིགས་མའི་
དུས་འདིར་སྲོག་མི་གཅོད་པ་ལྟ་བུའི་བསླབ་པ་སྣ་གཅིག་ཉིན་མཚན་གཅིག་ཙམ་ལ་
བསྲུངས་ཀྱང་བསོད་ནམས་ཚད་མེདཅིང་། ཡང་ནས་ཡང་དུ་རྒྱལ་བའི་བསྟན་པ་
དང་ཕྲད་དཀའ་ཞིང་ཚུལ་ཁྲིམས་ཀྱི་རྟེན་ལུས་འདིའང་མྱུར་དུ་འཇིག་པའི་ཆོས་ཅན་
གྱི་འདུ་ཤེས་ཀྱིས་རང་གི་རྒྱུད་རྟ་རྒོད་མ་རུངས་པ་ལྟ་བུ་འདི་ཉིད་སོ་སོར་ཐར་པའི་
སྲབ་བཙན་པོས་ལེགས་པར་ཐུལ་ཅིག་ཅེས་གདམས་པའོ། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཉིས་པ་ཐོས་པ་ལ་གསུམ་སྟེ། ཐོས་པ་དང་བྲལ་བའི་ཉེས་པ་བཤད་པ། ཐོས་པ་
ལ་འཇུག་པའི་ཚུལ་བཤད་པ། ཐོས་པ་ལ་བསྐུལ་བའོ། །དང་པོ་ནི། །ཐོག་མེད་སྲིད་
པར་མ་རིག་མུན་ཀློང་དུ། །བཤེས་བྲལ་སྨྱོན་པ་བཞིན་དུ་ད་བར་འཁྱམས། །ཞེས་
པས་བསྟན་ཏེ། དེ་ལྟར་ཚུལ་ཁྲིམས་དང་ལྡན་པ་དེས་ཐོག་མར་ཐོས་པ་འཚོལ་བར་
བྱ་སྟེ། སློབ་དཔོན་དབྱིག་གཉེན་གྱིས། མཐོ་རིས་དོན་དུ་ཚུལ་ཁྲིམས་གཙོ། །བྲལ་
བའི་དོན་དུ་སྒོམ་གཙོའི་ཕྱིར། །ཞེས་པ་བཞིན་ཚུལ་ཁྲིམས་ཁོ་ནས་མངོན་མཐོའི་
བདེ་བ་ཙམ་ཐོབ་ཀྱང་ཐར་པ་ཐོབ་མི་ནུས་པས་སོ། །དེ་ཡང་འདི་ལྟར་ཐོག་མ་མེད་
པའི་དུས་ནས་སྲིད་པར་ཏེ་ཁམས་གསུམ་པོ་འདིར་འཁྱམས་པའི་ཚེ་བདེན་བཞིའི་
དོན་མ་ནོར་བར་གཏན་ལ་འབེབས་པར་བྱེད་པའི་ཐོས་པ་རྣམ་དག་དང་བྲལ་བའི་
དབང་གིས་བླང་དོར་གྱི་གནས་ལ་རབ་ཏུ་རྨོངས་པའི་མ་རིག་པའི་མུན་པ་འཐུག་་་་
པོའི་ཀློང་དུ། མགོན་པོ་བྱམས་པས། ལྷ་ཡི་རྒྱལ་པོས་ཆར་ཕབ་ཀྱང་། །ས་བོན་མི་
རུང་མི་འཁྲུངས་ལྟར། །སངས་རྒྱས་རྣམས་ནི་བྱོན་གྱུར་ཀྱང༌། །སྐལ་བ་ངན་པས་
བཟང་མི་མྱོང་། །ཞེས་པ་བཞིན་དུ་དཀོན་མཆོག་གི་ཡོན་ཏན་མ་ཤེས་པས་དད་པའི་
ཉེར་ལེན་དང་བྲལ་བའི་དབང་གིས་སངས་རྒྱས་བྱང་སེམས་གྲངས་མེད་པས་འགྲོ་
བའི་དོན་རྟག་ཏུ་མཛད་ཀྱང་དེ་དག་གིས་ཀྱང་གདུལ་བྱར་མ་གྱུར་ཏེ་ལམ་སྟོན་པའི་
བཤེས་གཉེན་དང་བྲལ་ཞིང༌། ཆགས་སོགས་ཉོན་མོངས་རྣམས་ཀྱི་གཉེན་པོ་དང་
རང་བཞིན་མ་ཤེས་པ་དེས་ཡིད་རབ་ཏུ་དཀྲུགས་ཏེ་སྨྱོན་པ་བཞིན་དུ་ད་བར་དུ་སྡུག་
བསྔལ་གྱི་རྣམ་གྲངས་ཚད་མེད་པའི་ནང་དུ་འཁྱམས་པར་གྱུར་པ་ནི་ཐོས་པ་དང་བྲལ་
བའི་ཉེས་པ་ཡིན་ནོ། །
གཉིས་པ་ཐོས་པ་ལ་འཇུག་པའི་ཚུལ་ནི། ད་ནི་ཞི་བདེའི་ཁང་བཟང་བཙལ་བའི་
ཕྱིར༑ ༑ཞེས་པས་བསྟན་ཏེ། འདི་ལྟར་གསང་བ་བསམ་གྱིས་མི་ཁྱབ་པ་ལས།



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སངས་རྒྱས་འཇིག་རྟེན་འབྱུང་བ་བརྒྱ་ལམ་ཡིན། །མི་ཡི་ལུས་ནི་ཤིན་ཏུ་རྙེད་པར་
དཀའ༑ ༑ཀྱེ་མ་དད་པ་དང་ནི་ཆོས་ཉན་པ། །འདི་འདྲ་འཇིག་རྟེན་ན་ནི་ཤིན་ཏུ་
དཀོན༑ ༑ཞེས་གསུངས་པ་ལྟར་ཆོས་སྒྲུབ་པའི་མཐུན་རྐྱེན་ཚང་བ་ནི་སྲིད་མཐའ་མ་
བཀག་ཙམ་དུ་དཀའ་ནའང་ད་ལྟ་རང་ཉིད་མི་ཁོམ་པའི་གནས་བརྒྱད་དུའང་མ་སྐྱེས།
ཆོས་སྟོན་པའི་དགེ་བའི་བཤེས་གཉེན་དང་ཡང་འཕྲད་པའི་དུས་འདིར་ནི་ཆོས་མཉན་
པ་ལ་རབ་ཏུ་སྤྲོ་བས་མ་ཞུགས་ན་ཕྱིར་ཡང་འཁོར་བར་འཁྱམས་པར་འགྱུར་རོ། །དེས་
ན་དགྲ་བཅོམ་ས་གི་ལྷས། །དེ་ཡིས་ནུས་པ་ཇི་བཞིན་དུ། །བསམ་གཏན་ཀློག་པའི་
ལས་དག་གིས། །ལུས་ལ་སྙིང་པོ་བླང་བར་བྱ། །ངུར་སྨྲིག་གྱོན་ཙམ་གྱིས་ཆོག་པའི། །
བསམ་པ་ནམ་ཡང་མི་བྱའོ། །ཞེས་གསུངས་པ་ལྟར། ད་ནི་ཐོས་པ་ལ་བརྩོན་པར་
བྱའོ། །
དེ་ཡང་ཇི་ལྟར་ན་མཐའ་ཡས་པའི་སེམས་ཅན་རྣམས་ཉོན་མོངས་པའི་ཟུག་རྔུ་མ་ལུས་
པ་ཞི་ཞིང་གཏན་བདེའི་འཇུག་ངོགས་དམ་པ་ནི་རྫོགས་པའི་སངས་རྒྱས་ཀྱི་གོ་འཕང་
ཡིན་ཞིང་དེ་ཉིད་ཁང་བཟང་གི་གཟུགས་སུ་བྱས་ཏེ་དེར་འགོད་པའི་ཐབས་བཙལ་
བར་བྱ་ཕྱིར་ཆོས་མཉན་པར་བགྱི་སྙམ་པའི་སེམས་བསྐྱེད་དང་ལྡན་པའི་སྒོ་ནས་སྣོད་
ཀྱི་སྐྱོན་གསུམ་དང་། དྲི་མ་དྲུག་སོགས་སྤངས་ཤིང་།གཅེས་པའི་འདུན་པ་དྲུག་སོགས་
དང་ལྡན་པས་མཉན་པར་བྱ་སྟེ། དེ་ལ་སྐྱོན་གསུམ་ནི། ཁ་སྦུབ་པ་དང༌། ཞབས་རྡོལ་
དང༌། དུག་ཅན་ལྟ་བུ་གསུམ་སྟེ། དེ་དག་ཀྱང༌། མདོ་ལས་ལེགས་པར་རབ་ཏུ་ཉོན་
ལ་ཡིད་ལ་ཟུངས་ཤིག་དང༌། ཞེས་པས། ཉོན་མོངས་པ་མེད་པས་ལེགས་པར་དང་།
ཁ་མ་སྦུབས་ པས་ རབ་ཏུ་དང༌། ཞབས་ མ་རྡོལ་བས་ ཡིད་ལ་ཟུངས་ཤིག་ཅེས་
གདམས་པ་བཞིན་ནོ། །
དྲི་མ་དྲུག་ནི། རྣམ་བཤད་རིག་པ་ལས། ང་རྒྱལ་དང་ནི་མ་དད་དང་། །དོན་དུ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཉེར་བ་མེད་ཉིད་དང་། །ཕྱི་རོལ་རྣམ་གཡེང་ནང་དུ་སྡུད། །སྐྱོ་བས་ཉན་པ་དྲི་མ་
ཡིན༑ ༑ཞེས་གསུངས་སོ། །གཅེས་པའི་འདུན་པ་དྲུག་ནི། ལག་བཟང་གིས་ཞུས་
པའི་མདོ་ལས། ཆོས་སྨྲ་བའི་བླ་མ་ལ་རིན་པོ་ཆེའི་གཏེར་དུ་ཤེས་པ་དང་། ཆོས་ལ་
ཡིད་བཞིན་གྱི་ནོར་བུར་ཤེས་པ་དང་། ཆོས་ཉན་པ་ལ་རབ་ཏུ་དཀོན་པར་འདུ་ཤེས་
པ་དང༌། ཆོས་འཛིན་ཅིང་བསམ་པ་ལ་གཅེས་པའི་དོན་ཡོད་པར་འདུ་ཤེས་པ་དང༌།
ཆོས་ལ་སོ་སོར་རྟོགས་པ་ལ་ཚེ་རབས་བརྒྱར་མི་རྙེད་པར་འདུ་ཤེས་པ་དང་། ཆོས་
འཚོལ་བ་སྤངས་བ་རྣམས་ལ་བདུད་རྩི་སྤངས་ནས་དུག་ལ་སྤྱོད་པར་འདུ་ཤེས་པ་
དང་༑ ཉན་ཅིང་སེམས་པ་རྣམས་ལ་དོན་དང་བཅས་པར་འགྱུར་བའི་འདུན་པ་
བསྟན་པར་བྱའོ། །ཞེས་གསུངས་སོ། །དེ་བཞིན་མི་ན་བཞིན་དུ་མགོ་གཡོག་པ་དང་
མཆིལ་ལྷམ་གྱོན་པ་དང༌། སྒེག་ཆོས་ཀྱིས་གདུགས་སོགས་ཐོགས་པ་དང་། རྒྱབ་
དང་ཟུར་གྱིས་ལྟ་བ་རྣམས་སྤངས་ནས་རབ་ཏུ་གུས་པའི་སྤྱོད་ལམ་གྱིས་མཉན་པར་
བྱའོ༑ ༑དེ་ལྟར་མཉན་པའི་སློབ་མའི་རྒྱུད་ལ་ཕར་ཕྱིན་དྲུག་ཀྱང་རྫོགས་པར་འགྱུར་
གསུམ་པ་ཐོས་པ་ལ་བསྐུལ་བ་ནི། གསུང་རབ་རྒྱ་མཚོ་མཉན་ལ་སྤྲོ་བར་རིགས། །
ཞེས་གསུངས་ཏེ། ཐོས་པ་འདི་ནི་གནས་སྐབས་དང་མཐར་ཐུག་གི་ཡོན་ཏན་ཚད་
མེད་པའི་བདག་ཉིད་དེ། སྐྱེས་རབས་ལས། ཐོས་པ་གཏི་མུག་མུན་སེལ་སྒྲོན་མེ་
ཡིན། །རྐུན་པོ་ལ་སོགས་མི་འཁྱེར་ནོར་གྱི་མཆོག །ཀུན་ཏུ་རྨོངས་པའི་དགྲ་
འཇོམས་མཚོན་ཆ་ཡིན། །ཐབས་ཚུལ་མན་ངག་སྟོན་པས་གྲོགས་ཀྱི་མཆོག །ཕོངས་
པར་གྱུར་ཀྱང་མི་འགྱུར་མཛའ་བོ་ཡིན། །གནོད་པ་མེད་པ་མྱ་ངན་ནད་ཀྱི་སྨན། །
ཉེས་པ་ཆེན་པོའི་དཔུང་འཇོམས་དཔུང་གི་མཆོག །གྲགས་དང་དཔལ་གྱི་གཏེར་གྱི་
མཆོག་ཀྱང་ཡིན། །ཡ་རབས་རྣམས་དང་ཕྲད་ན་སྐྱེས་དང་མཆོག །ཚོགས་ཀྱི་ནང་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ནས་མཁས་པ་མགུ་བར་འགྱུར། །ཞེས་དང་། གཎྜིའི་མདོ་ལས། དམ་ཆོས་བཤད་
པའི་དུས་བསྟན་དང་། །རྔ་འམ་གཎྜི་བརྡུངས་བའི་སྒྲ། །ཐོས་པས་བྱང་ཆུབ་ཐོབ་
འགྱུར་ན། །ཉན་ཕྱིར་ལྷགས་པ་སྨོས་ཅི་དགོས། །ཞེས་དང་། ལྷའི་བུ་བློ་གྲོས་རབ་
གནས་ཀྱིས་ཞུས་པའི་མདོ་ལས། བདག་ཏུ་ལྟ་བ་ཐམས་ཅད་ཀྱིས་སངས་རྒྱས་
གངྒཱའི་ཀླུང་གི་བྱེ་མ་སྙེད་འཁོར་དང་བཅས་པ་ལ་ཇི་སྲིད་འཚོའི་བར་དུ་ཡོ་བྱད་ཐམས་
ཅད་ཀྱིས་བསྙེན་བཀུར་བྱས་པ་བས། ཆོས་ཟབ་མོ་སྟོང་པ་ཉིད་དང༌། མཚན་མ་
མེད་པ་དང་། སྨོན་པ་མེད་པའི་སྒོའི་རྣམ་གྲངས་འཇིག་རྟེན་ཐམས་ཅད་དང་མི་མཐུན་
པ་ཐོས་ནས་དད་པར་བྱེད་ན་ཕན་ཡོན་ཆེའོ། །དེ་ཅིའི་ཕྱིར་ཞེ་ན། འདིས་ནི་ཆོས་ཟབ་
མོ་སྤངས་བས་དམྱལ་བར་ལྷུང་བ་དེ་ཡང་ཆེས་མྱུར་དུ་ལྡང་ཞིང་ཐར་བར་འགྱུར་ལ།
ཐོས་པ་འདི་ནི་སངས་རྒྱས་བཅོམ་ལྡན་འདས་རྣམས་འཇིག་རྟེན་དུ་འབྱུང་བ་དང་འདྲའོ།།
ཞེས་དང༌། ཏིང་འཛིན་རྒྱལ་པོ་ལས། མདོ་སྡེ་དམ་པ་འདི་ཐོས་ནས། །མ་འོངས་པ་
ཡི་བསྐལ་བ་ནི། །གྲངས་མེད་བདུན་ཅུ་རྩ་གསུམ་དུ། །ངན་འགྲོ་རྣམས་སུ་ཡོངས་
མི་སྲིད། །ཅེས་དང༌། དེ་བཞིན་གཤེགས་པའི་གསང་བ་བསྟན་པ་ལས། །དམ་ཆོས་
འཛིན་པའི་བསོད་ནམས་ནི། །སངས་རྒྱས་ཀུན་ཀྱིས་ནན་ཏན་དུ། །བསྐལ་བ་བྱེ་
བར་བརྗོད་མཛད་ཀྱང་། །མཐར་མི་ཕྱིན་པར་འགྱུར་བ་ལགས། །ཞེས་གསུངས་
སོ༑ །འཁོར་བའི་རྩ་བ་བདག་འཛིན་དྲུངས་ནས་ཕྱུང་སྟེ་ཐར་བ་ནི་སྒོམ་པ་ལ་རག་
ལས་ཤིང་དེ་ཡང་ཐོས་པ་ལས་འབྱུང་སྟེ། འཕགས་པ་ཀླུ་སྒྲུབ་ཀྱིས། ཤེས་རབ་རྒྱས་
བྱེད་པ་ནི་ཐོས་པ་སྟེ། །བསམ་པ་དང་ནི་གཉིས་པོ་ཡོད་གྱུར་ན། །དེ་ལས་སྒོམ་པ་
ཡང་ནི་རབ་ཏུ་འབྱུང་། །དེས་ནི་བྱང་ཆུབ་བླ་ན་མེད་པ་ཐོབ། །ཅེས་དང་། མདོ་སྡེའི་
རྒྱན་ལས། གལ་ཏེ་མ་ཐོས་པར་ཡང་སྒོམ་འཇུག་འགྱུར་ན་བསྟན་པ་དོན་མེད་
འགྱུར༑ ༑ཞེས་གསུངས་ཤིང༌། ལམ་གྱི་ཐོག་མ་ངེས་འབྱུང་དང་སྐྱོ་ཤས་དད་པ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
རྣམས་ཀྱང་འཁོར་བའི་སྡུག་བསྔལ་དང་དཀོན་མཆོག་གི་ཡོན་ཏན་ཐོས་པ་ལས་་་་
འབྱུང་ཞིང༌། བར་དུ་མ་ཐོབ་པ་ཐོབ་པར་བྱེད་པ་དང་ཐོབ་པ་མི་ཉམས་པར་བྱེད་པ་
དང་བླང་དོར་གྱི་གནས་རྣམས་ཐོས་ཤིང་ཤེས་པ་ལས་འབྱུང་བས་ན་ཐོས་པ་འདི་ནི་
མེད་དུ་མི་རུང་ངོ༌། །གཞན་ཡང་ཐོས་སོགས་དང་ལྡན་ན་གཞན་གྱིས་དད་པས་བྱིན་
པའི་རྫས་ལ་སྤྱད་ཀྱང་ཉེས་པ་མེད་ལ་གཞན་དུ་ཚུལ་ཁྲིམས་ཙམ་དང་ལྡན་ཡང་སྦྱིན་
བདག་ལ་བུ་ལོན་ལེན་པའི་ཚུལ་གྱིས་ཏེ་སྐྱེ་བ་གཞན་དུ་དེའི་བྲན་ནམ་ཕྱུགས་སོགས་
སུ་སྐྱེ་བར་འགྱུར་ཏེ། ས་གྷའི་ལྷས། མི་སློབ་པ་ནི་བདག་པོར་སྤྱོད། །སློབ་པ་བྱིན་
པ་སྤྱོད་པ་སྟེ། །བསམ་གཏན་ཀློག་དང་ལྡན་པ་ནི། །རྗེས་གནང་སྤྱོད་པས་ཉེས་པ་
མེད༑ ༑ལྷག་མ་ལེ་ལོས་བཅོམ་པ་ཡི། །བདག་ཉིད་རྣམས་ནི་བུ་ལོན་སྤྱོད། །ཁྲིམས་
འཆལ་རྣམས་ནི་ནམ་དུ་ཡང་། །གཙུག་ལག་ཁང་སོགས་ཉེར་སྤྱོད་བཀག །ཅེས་
གསུངས་སོ། །
འགའ་ཞིག་གིས་བདག་གིས་ཅི་ཡང་མི་ཤེས་པས་ཐོས་པ་མི་བྱེད་ཟེར་ཡང་དེས་ཐོས་
པ་ལྷག་པར་དགོས་ཏེ། འཇམ་མགོན་ས་པཎ་གྱིས། །ཤེས་རབ་མེད་པའི་རྒྱུ་མཚན་
གྱིས༑ །བླུན་པོ་ཡོན་ཏན་མི་སློབ་ལོ། །བརྟགས་ན་ཤེས་རབ་མེད་ཉིད་ཀྱིས། །བླུན་
པོས་འབད་པ་ལྷག་པར་དགོས། །སྐྱེ་བ་སྔ་མར་མ་བསླབས་པས། །ཚེ་འདིར་བླུན་
པོར་མཐོང་ནས་ནི། །ཕྱི་མར་བླུན་པོར་སྐྱེས་དོགས་ནས། །ཚེ་འདིར་དཀའ་ཡང་
འབད་དེ་མཉན། །ཞེས་གསུངས་པའི་ཕྱིར་རོ། །དེས་ན་སྟོན་པས་གསུང་བའི་ཆོས་
གང་ཞིག་རབ་བམ་མཆོག་ཏུ་གྱུར་པ་བརྗོད་བྱ་རྒྱ་མཚོ་ལྟར་ཟབ་ཅིང་རྒྱ་ཆེ་བ་རྣམས་
མཉན་པ་ལ་སྤྲོ་བ་སྟེ་བརྩོན་འགྲུས་བྱ་བར་རིགས་སོ་ཞེས་བསྐུལ་བའོ། །གསུམ་པ་
བསམ་པ་ལ་གསུམ་སྟེ། བསམ་བྱུང་གི་ཤེས་རབ་རྒྱུད་ལ་བསྟེན་དགོས་པའི་རྒྱུ་
མཚན༑ ཇི་ལྟར་བསྟེན་པའི་ཚུལ། དེ་བསྟེན་པར་གདམས་པའོ། །དང་པོ་ནི། ཐོས་



བློ་གསར་ཡིད་ཀྱི་དགའ་སྟོན་ལས་སྙིང་ག་ཏམ་སྙིང་གི་ཐིག་ལེའི་རྣམ་བཤད།
པ་ཙམ་གྱིས་སྒྲོ་འདོགས་མི་ཆོད་ཅིང་། །སྟོན་དང་བསྟན་ལ་ཡིད་ཆེས་རྙེད་དཀའ་
བས༑ ༑ཞེས་པས་བསྟན་ཏེ། འདི་ལྟར་བསམ་པ་ནི་གལ་ཆེ་སྟེ་གང་གིས་ན་ཐོས་པའི་
དོན་གཞན་དྲིང་དུ་མི་འཇོག་པར་ཐོས་དོན་གཏན་ལ་འབེབས་པའི་རྒྱུ་བསམ་བྱུང་གི་
ཤེས་རབ་རྒྱུད་ལ་མ་བསྟེན་ན་ཐོས་པ་ཙམ་གྱིས་གཞུང་གི་དོན་ལ་ཕྱིན་ཅི་ལོག་གི་སྒྲོ་
འདོགས་སྤྱི་དང་ཁྱད་པར་བདག་མེད་པ་ལ་ཡོད་པར་སྒྲོ་འདོགས་པ་ཉིད་རྩ་བ་ནས་
མི་ཆོད་ཅིང་། སྟོན་དང་བསྟན་པ་ལ་ཡིད་ཆེས་ཀྱང་རྙེད་པར་དཀའ་སྟེ། འདི་ལྟར་
བདག་ཅག་གི་སྟོན་པ་ནི་དྲང་སྲོང་སེར་སྐྱ་སོགས་གཞན་གང་དང་ཡང་མི་འདྲ་བར་
བདེན་པ་ཉག་གཅིག་སྨྲ་བའི་ཚད་མའི་སྐྱེས་བུ་ཁོ་ན་དང་དེས་གསུངས་པའི་བསྟན་
པ་ཡང་རྣམ་གྲོལ་གྱི་འཇུག་ངོགས་བླ་ན་མེད་པ་ཡིན་པ་ལ་བསྙོན་དུ་མེད་དེ། དམ་
ཆོས་པད་མ་དཀར་པོ་ལས། ཤཱ་རིའི་བུ། ང་ལ་དད་པར་གྱིས་ཤིག ཡིད་ཆེས་པར་
གྱིས་ཤིག རྟོགས་པར་གྱིས་ཤིག་ཤཱ་རིའི་བུ། དེ་བཞིན་གཤེགས་པ་རྣམས་བརྫུན་དུ་
སྨྲ་བ་མེད་དོ། །
ཞེས་དང་། ལུང་ཕྲན་ཚེགས་ལས་ཀྱང༌། ཟླ་བ་སྐར་མ་བཅས་པ་ས་ལ་ལྟུང་ཡང་
སྲིད་༑ ༑ས་འདི་རི་དང་ནགས་ཚལ་མཁའ་ལ་འགྲོ་ཡང་སྲིད། །རྒྱ་མཚོ་ཆེན་པོའི་ཆུ་
ནི་སྐམ་པར་འགྱུར་སྲིད་ཀྱི། །དྲང་སྲོང་ཆེན་པོ་བརྫུ་ན་གསུང་འགྱུར་བ་སྲིད་པ་མིན།།
ཞེས་གསུངས་པའི་དོན་དེ་ཉིད་སློབ་དཔོན་ཕྱོགས་ཀྱི་གླང་པོའི་ཚད་མ་མདོ་ལས། །
ཚད་མར་གྱུར་པ་འགྲོ་ལ་ཕན་བཞེད་པ། །སྟོན་པ་བདེར་གཤེགས་སྐྱོབ་ལ་ཕྱག་
འཚལ་ནས། །ཞེས་དང༌། དཔལ་ལྡན་ཆོས་གྲགས་ཀྱི་ཚད་མ་གྲུབ་པའི་ལེའུ་གཉིས་
ཀྱིས་དངོས་སྟོབས་ཀྱི་རིགས་པས་ལེགས་པར་བསྒྲུབས་ཟིན་པའི་ཕྱིར་རོ། །འོན་
ཀྱང་དེ་དག་གི་དོན་ལ་ཡང་ཡང་བསམ་པར་མ་བྱས་ན་རང་ཉིད་བསོད་ནམས་དམན་
ཞིང་དེང་སང་ནི་ལོག་པར་རྟོག་པ་སྣ་ཚོགས་ཀྱི་དབང་གིས་མི་འཕྲོག་པའི་ཡིད་ཆེས་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྙེད་དཀའ་བས་སོ། །གཉིས་པ་ཇི་ལྟར་བསྟེན་པའི་ཚུལ་ནི། རྩོད་འཆད་རྩོམ་པའི་
བྱ་བ་བརྒྱ་ཕྲག་གིས། །ཞེས་པས་བསྟན་ཏེ་རྒྱུ་མཚན་དེ་བས་ན་སྨྲ་བའི་རྒྱན་དང་ལྡན་
པས་རྩོད་པ་དང་། གཞན་ལ་བརྩེ་བས་འཆད་པ་དང་། བསྟན་བཅོས་རྩོམ་པའི་བྱ་
བ་སོགས་ཀྱིས་ནི། གཞུང་གི་དཀའ་གནད་ལ་དོགས་པ་སློང་ཞིང་དེ་ལ་བརྟེན་ནས་
བསམ་བྱུང་གི་ཤེས་རབ་འཕེལ་བར་འགྱུར་བས་དེ་འདྲའི་བྱ་བ་བརྒྱ་ཕྲུག་གིས་ཏེ་མང་
པོའི་སྒོ་ནས་བསམ་པར་བྱའོ། ། དེ་
གསུམ་པ་བསྟེན་པར་གདམས་པ་ནི། བསམ་བྱུང་ཤེས་རབ་ཐུགས་ཀྱི་བཅུད་དུ་
བསྟེན་། ཞེས་པས་བསྟན་ཏེ། འདི་ལྟར་བསམ་པ་དག་གིས་ནི། དཀོན་མཆོག་ལ་
ཡིད་ཆེས་པས་དད་པ་དང༌། འཁོར་བའི་རང་བཞིན་སོགས་ལ་བསམ་པས་ངེས་
འབྱུང་དང་སྙིང་རྗེ་སྐྱེ་བའི་རྒྱུ་བྱེད་པས་ན་བསམ་བྱུང་གི་ཤེས་རབ་འདི་ཉིད་ཤིན་ཏུ་
གལ་ཆེ་བས་ཐུགས་ཀྱི་བཅུད་ཉིད་དུ་བསྟེན་པར་མཛོད་ཅིག་ཅེས་གདམས་པའོ། །
བཞི་པ་བསམ་པའི་དོན་ཉམས་སུ་ལེན་པ་ལ་གཉིས་ཏེ།མ་བསྒྲུབས་པའི་ཉེས་པ་ལ་
བསམས་ནས་སྒོམ་དགོས་ཚུལ་བསྟན་པ་དང༌། རྒྱལ་བས་ཆོས་ཀྱི་འཁོར་ལོ་བསྐོར་
བའི་དགོས་ པ་ལ་བསམས་ནས་ཀྱང་སྒོམ་དགོས་ཚུལ་བསྟན་པའོ། །དང་པོ་ལ་
གཉིས་ཏེ། མ་བསྒོམས་པའི་ཉེས་པ་དངོས་དང་། སྒོམ་པར་གདམས་པའོ། །དང་པོ་
ནི༑ གཞུང་ལུགས་རབ་འབྱམས་སྨྲ་བའི་སྟོན་ཆེན་ཡང༌། །རང་རྒྱུད་མ་བཏུལ་ནེ་
ཙོའི་འདོན་པ་འདྲ། །འཆི་བ་བཙན་ཐབས་འོང་ན་འགྱོད་པའི་རྒྱུ། །ཞེས་པས་བསྟན་
ཏེ༑ འདི་ལྟར་མདོ་སྔགས་རིག་གནས་དང་བཅས་པའི་གཞུང་ལུགས་རབ་འབྱམས་
རྣམས་གཞན་ལ་སྨྲ་བའི་སྟོན་པ་ཆེན་པོར་གྲགས་པ་ཡིན་ན་ཡང༌། ཐོས་དོན་རང་
རྒྱུད་ལ་སྦྱར་ནས་ཆགས་སོགས་ཉོན་མོངས་པ་དང་སྤྱོད་པ་ངན་པ་རྣམས་མ་བཏུལ་
བར་རང་རྒྱུད་ལོགས་སུ་བཞག་ཆོས་ལོགས་སུ་བཤད་ན་ནེ་ཙོའི་འདོན་པ་དང་འདྲ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
བར་བཤད་ཡམས་ཙམ་ལས་ཇི་བཤད་གནད་དུ་མི་འགྲོ་སྟེ། ཐོས་པའི་ཚོམས་ལས།
གར་ལ་ལྟ་བའི་ཁྲོད་ན་འདུག་པ་ཞིག །དཔའ་བོ་གཞན་གྱི་ཡོན་ཏན་བརྗོད་པ་
བཞིན༑ ༑་བདག་ཉིད་ནན་ཏན་ཉམས་པར་གྱུར་བ་སྟེ། །སྨྲ་ལ་དགའ་བའི་ཉེས་པ་
འདི་དག་གོ །ཞེས་དང་། གལ་ཏེ་ཐོས་པ་མང་གྱུར་ཀྱང་། །ཚུལ་ཁྲིམས་ལེགས་པར་
མི་སྡོམ་ན། །དེ་ནི་ཚུལ་ཁྲིམས་ཕྱིར་སྨད་ཅིང་། །དེ་ཡི་ཐོས་པ་ཕུན་སུམ་མིན། །ཞེས་
དང༌༑ ལེགས་གསུང་ཐོས་པ་སྙིང་པོར་ཤེས་པ་དང་། །ཏིང་ངེ་འཛིན་དག་སྙིང་པོར་
ཤེས་གྱུར་ཀྱང་། །གང་ཞིག་བག་མེད་བརླང་པོར་བྱེད་པ་དེའི། །ཐོས་དང་ཤེས་པ་
དོན་ཆེན་མི་འགྱུར་རོ། །ཞེས་གསུངས་སོ། །
དེ་ལྟར་ལེགས་བཤད་རྒྱ་མཚོ་ལྟ་བུ་ཤེས་ཀྱང་ཉམས་སུ་མ་བླངས་པར་འཆི་བ་བཙུན་
ཐབས་ཏེ་གློ་བུར་དུ་འོང་བར་གྱུར་ན་དེ་ཚེ་བདག་བཤེས་གཉེན་དམ་པ་དང་ཕྲད།།
གདམས་ངག་ཐོས་ཀྱང་ཉམས་སུ་མ་བླངས་སྙམ་དུ་འགྱོད་པའི་རྒྱུ་ཉིད་དུ་ཡང་འགྱུར་
ཏེ༑ ལྷག་བསམ་བསྐུལ་བ་ལས། བདག་ནི་སྒྲུབ་ཉམས་ད་ནི་ཅི་བྱ་ཞེས། །འཆི་བའི་
དུས་ཚེ་བྱིས་པ་མྱ་ངན་བྱེད། །གཏིང་རྙེད་མ་གྱུར་ཤིན་ཏུ་སྡུག་བསྔལ་འགྱུར། །སྨྲ་ལ་
དགའ་བའི་ཉེས་པ་འདི་དག་གོ །ཞེས་གསུངས་སོ། །གཉིས་པ་སྒོམ་པར་གདམས་
པ་ནི། གདམས་དོན་སྙིང་ལ་སྟེན་ཅིག་སྙིང་གྲོགས་རྣམས། །ཞེས་པས་བསྟན་ཏེ།
དེ་ལྟར་ཆོས་རྒྱུད་ལ་མ་སྦྱར་ན་ཐོས་པ་ཙམ་གྱིས་ མི་ ཕན་པ་ནི་དཔེར་ན་ལྷས་
སྦྱིན་དང་ལེགས་སྐར་གྱིས་སྡེ་སྣོད་དུ་མ་བློ་ལ་འཆད་ཀྱང་སྟོན་པའི་མཛད་པར་ལོག་
པར་བལྟས་ཏེ་མཐར་དམྱལ་བ་དང་ཡི་དྭགས་སུ་སྐྱེས་པ་བཞིན་ཡིན་པས་རྒྱལ་
དང་དེའི་སྲས་རྣམས་ཀྱིས་ལེགས་པར་གདམས་པའི་ཆོས་ཀྱི་དོན་རྣམས་ཅི་མི་སྙམ་
དུ་མི་འཇོག་པར་སྙིང་ལ་སྟེན་ནས་ རང་རྒྱུད་ཆོས་ ཀྱིས་འདུལ་བར་མཛོད་ཅིག་
ཅེས་གདམས་པའོ། །སུ་ལ་ན། སྙིང་གི་གྲོགས་རྣམས་ཏེ་སློབ་བུ་རྣམས་ལའོ། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
གཉིས་པ་ལ་གསུམ་སྟེ། སྟོན་པས་ཆོས་འཁོར་བསྐོར་བའི་དགོས་པ་དངོས་དང༌། དེ་
ཕྱིར་སྒྲུབ་པའི་མི་མཐུན་ཕྱོགས་སྤང་བར་གདམས་པ་དང་། སྒྲུབ་པ་ཉིད་སྙིང་པོར་
བྱེད་པར་གདམས་པའོ། །དང་པོ། མང་མང་རྒྱལ་བའི་ཆོས་ཚུལ་རབ་འབྱམས་
ཀུན༑ ༑རང་རྒྱུད་འདུལ་བ་ཁོ་ནའི་ཐབས་སུ་གདམས། ཞེས་པས་བསྟན་ཏེ། འདི་
ལྟར་མང་མང་ཞེས་པ་ནི་སྒྲའི་རྒྱན་ལས་ཟུང་ལྡན་ཐོག་མའི་བར་མ་ཆོད་པ་རྐང་བ་དང་
པོར་ཡོད་པ་སྟེ། སྒྲ་དབྱངས་རྒྱ་མཚོའི་འཇུག་ངོགས་ལས། ལྡེམ་ལྡེམ་ཤེལ་གྱི་ལྕག་
ཕྲན་བརྒྱ་བྱིན་གྱི། །ཚོན་དང་བཅས་པར་མཚན་དཔེའི་འོད་རིས་རྣམས། །ཚངས་ཆེན་
ཡིད་ཀྱིས་བྲིས་འདྲའི་མཚར་སྡུག་ཅན། །རྡོ་རྗེ་དབྱངས་ཅན་མ་དེས་རྗེས་སུ་ཟུངས། །
ཞེས་པ་བཞིན་ནོ། །དོན་ནི་འདི་ལྟར་ཐེག་པ་ཆེན་པོའི་ལུགས་ལ་ཇི་སྐད་དུ། སྒྲོན་
གསལ་ལས། ཐུབ་པ་ཆེན་པོས་ཆོས་ཕུང་པོ། །བརྒྱད་ཁྲི་བཞི་སྟོང་གསུངས་པ་ལས།
ཞེས་གསུངས་པ་བཞིན་ཆོས་ཀྱི་ཕུང་པོ་སྟེ་ཚིག་དོན་དུ་མ་སྤུངས་པས་ན་དེ་ལྟར་བཏགས་
པ་བརྒྱད་ཁྲི་བཞི་སྟོང་གསུངས་ཤིང་། དེ་རེ་རེའི་ཚད་ལ་ཡང་ཚིག་གསལ་ལས་བཤད་
པ་བཞིན་དབང་པོའི་གླང་པོ་ཆེ་རབ་བརྟན་གྱིས་བཀུར་བར་འོས་པའི་སྣག་ཚས་འབྲི་
ནུས་པ་ཙམ་ཡིན་པས་ན་རབ་ཏུ་མང་བ་སྟེ། འདི་ལྟར་རྒྱལ་བའི་ཞལ་ནས་གསུངས་
པའི་བཀའ་མདོ་སྡུད་པ་ལྟ་བུ་དང་། སྐུས་བྱིན་གྱིས་བརླབ་པ་མདོ་སྡེ་ས་བཅུ་པ་ལྟ་
བུ་དང་། གསུང་གིས་བྱིན་གྱིས་བརླབས་པའི་བཀའ་མ་སྐྱེས་དགྲའི་འགྱོད་པ་བསལ་
བའི་མདོ་ལྟ་བུ་དང་། ཐུགས་ཀྱིས་བྱིན་གྱིས་བརླབས་པའི་བཀའ་ཤེས་རབ་སྙིང་པོ་
ལྟ་བུ་དང་། གཞན་ཡང་རི་དང་ཤིང་སོགས་དང་། ཉན་ཐོས་དང་སྐྱེས་པ་བུད་མེད་
ལ་སོགས་པའི་ཚུལ་གྱིས་ཆོས་སྨྲ་བ་དང་དེ་བཞིན་དུ་སྤྲུལ་བའི་སྐྱེས་མཆོག་རྣམས་
ཀྱིས་ཤོག་སེར་གྱི་བརྡ་དང་དག་སྣང་དང་དགོངས་པའི་རྩལ་ལས་བྱུང་བ་སོགས་ཀྱང་
མདོ་སྡུད་པ་ལས་གསུངས་པ་བཞིན་ཡོན་ཏན་དང་ཕྲིན་ལས་ཀྱིས་བྱིན་གྱིས་བརླབས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
པའི་བཀའ་དང༌། བཀའི་སྡུད་པ་པོ་རྣམས་ཀྱིས་མགོར་གླེང་གཞི་དང༌། བར་དུ་མཚམས་
སྦྱར། མཐར་མཐུན་འགྱུར་བཀོད་པ་རྣམས་ནི་རྗེས་སུ་གནང་བའི་བཀའ་སྟེ། དེ་
སོགས་ཆོས་ཚུལ་བསམ་གྱིས་མི་ཁྱབ་པ་གསུངས་ནས་ཇི་སྐད་དུ་སློབ་སྤྲིངས་ལས། །
བསྟན་པ་རིན་ཆེན་མཆོག་ལྟར་བཟང་ལ་འཕན་མེན་པ། །རྣམ་པར་དག་ཚུལ་གང་
ཡིན་ཀླུ་མགོའི་གདེངས་ཀ་ཅན། །ཆེན་པོ་རྣམས་ཀྱིས་གཙུག་གི་རྒྱན་བཞིན་གུས་
མནོས་ནས། །ས་ཡི་གཏིང་ན་གནས་པའི་རབ་རིབ་སེལ་བར་མཛད། །ཅེས་གསུངས་
ཀྱང་གདུལ་བྱ་རྣམས་ཀྱི་རྒྱུད་ལ་ཡོན་ཏན་སྣ་རེ་མི་བསྐྱེད་པ་དང་སྐྱོན་སྣ་རེ་འགྲིབ་
པར་མི་བྱེད་པའི་ཚིག་གཅིག་ཀྱང་མ་གསུངས་སོ། ། །
དེས་ན་ཇི་སྐད་གསུངས་པ་ཐམས་ཅད་ཀྱང་ཇི་སྐད་དུ་ལེགས་བྱིན་གྱིས་ཞུས་པའི་མདོ་
ལས། འཇིག་རྟེན་རྣམས་ལ་ཕན་པ་མཛད་པའི་ཕྱིར། །རྒྱལ་བ་རྣམ་འདྲེན་དེ་ཡིས་ཆོས་
གསུངས་ཏེ། །འདོད་ཆགས་ཞེ་སྡང་གཏི་མུག་ཞི་མཛད་ཅིང་། །མྱ་ངན་འདས་པའི་ལམ་
ལ་འགོད་པར་མཛད། །ནམ་ཡང་དོན་དུ་མི་འགྱུར་མི་མངའ་སྟེ། །ཉེས་ཟད་རྫུན་གྱི་
ཚིག་སྤངས་དྲང་སྲོང་ཆེ། །ཞེས་གསུངས་པ་ལྟར། གདུལ་བྱ་རང་རང་གི་རྒྱུད་ཀྱི་སྐྱོན་
རྣམས་འདུལ་བ་ཁོ་ནའི་ཐབས་སུ་སེམས་ཅན་སོ་སོའི་མོས་པ་དང་མཐུན་པར་གདམས་
པར་མཛད་ཀྱི་ཐོས་པ་དང་རྩོད་པ་ཙམ་ལྷུར་ལེན་པའི་ཆེད་དུ་མ་གསུངས་སོ། །
གཉིས་པ་སྒྲུབ་པའི་མི་མཐུན་ཕྱོགས་སྤངས་བར་གདམས་པ་ནི། ཚིག་ལ་མ་འཆེལ་
ཞེས་པས་བསྟན་ཏེ། དེ་ཕྱིར་ཆོས་ཀྱི་དོན་ནི་རང་རྒྱུད་དང་བསྲེ་བར་མ་བྱས་ན་ཐོས་
པ་ཙམ་གྱིས་མི་ཕན་ཏེ། ཏིང་འཛིན་རྒྱལ་པོ་ལས། ངས་ནི་རབ་ཏུ་བཟང་པོའི་ཆོས་
བཤད་ཀྱང་། །ཁྱེད་ཀྱིས་ཐོས་ནས་ཡང་དག་མ་སྤྱད་ན། །ནད་པ་སྨན་གྱི་རྐྱལ་བ་ཐོགས་
པ་དག །བདག་གི་ནད་ནི་གསོ་བར་མི་ནུས་བཞིན། །ཞེས་དང་། སྤྱོད་འཇུག་ལས་
ཀྱང་། ལུས་ཀྱིས་འདི་དག་སྤྱད་པར་བྱ། །ཚིག་ཙམ་བརྗོད་པས་ཅི་ཞིག་འགྲུབ། །སྨན་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། -
དཔྱད་བཀླགས་པ་ཙམ་གྱིས་ ནི། །ནད་པ་དག་ལ་ཕན་འགྱུར་རམ། །ཞེས་ གསུངས་
པ་བཞིན་ནོ། །གཞན་ཡང་དབུ་མ་དང་ཕྱག་ཆེན་རྫོགས་ཆེན་གྱི་དོན་ཟབ་མོ་རྣམས་
གནད་གཅིག་ཏུ་འབབ་པ་མ་ཤེས་ནས་ཚིག་གི་བརྗོད་ཚུལ་ཙམ་མི་མཐུན་པས་གཞན་
གྱི་གྲུབ་མཐའ་ལ་སྡང་སེམས་ཀྱིས་སྨད་པ་སྣ་ཚོགས་བྱས་པས་ནི་ཆོས་སྤོང་གི་ལས་
ཀྱང་སྒྲུབ་པར་འགྱུར་ཏེ་ཇི་ལྟར་ན། རྣམ་པར་འཐག་པ་ཐམས་ཅད་བསྡུས་པའི་མདོ་
ལས། འཇམ་དཔལ་དམ་པའི་ཆོས་སྤོང་བའི་ལས་ཀྱི་སྒྲིབ་པ་ནི་ཕྲའོ། །འཇམ་དཔལ་
གང་དེ་བཞིན་གཤེགས་པས་གསུངས་པའི་བཀའ་ལ་ལ་ནི་བཟང་བར་འདུ་ཤེས་ལ།
ལ་ལ་ནི་ངན་པར་འདུ་ཤེས་པ་ནི་ཆོས་སྤོང་བའོ། །གང་ཆོས་སྤོང་བ་དེས་ཆོས་སྤངས་
པས་དེ་བཞིན་གཤེགས་པ་ལ་སྐུར་བ་འདེབས་པ་ཡིན། དགེ་འདུན་ལ་ངན་དུ་བརྗོད་
པ་ཡིན་ནོ། །
འདི་ནི་རིགས་པའོ་འདི་ནི་མི་རིགས་པའོ་ཞེས་ཟེར་ན་ཆོས་སྤོང་བའོ། །འདི་ནི་བྱང་
ཆུབ་སེམས་དཔའ་རྣམས་ཀྱི་ཆེད་དུ་གསུངས་པའོ། །འདི་ནི་ཉན་ཐོས་རྣམས་ཀྱི་ཆེད་
དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ། །འདི་ནི་རང་སངས་རྒྱས་རྣམས་
ཀྱི་ཆེད་དུ་གསུངས་པའོ་ཞེས་ཟེར་ན་ཆོས་སྤོང་བ་ཡིན་ནོ། །འདི་ནི་བྱང་ཆུབ་སེམས་
དཔའ་རྣམས་ཀྱི་བསླབ་པ་མ་ཡིན་ནོ་ཞེས་ཟེར་ན་ཆོས་སྤོང་བ་ཡིན་ནོ། །ཞེས་་་་
གསུངས་སོ། །དེ་བས་ན་ཚིག་ཁོ་ན་ལ་མ་འཆེལ་བ་སྟེ་མ་ཞེན་པར་མཛོད་ཅེས་
གདམས་པའོ། །གསུམ་པ་སྒྲུབ་པ་ཉིད་སྙིང་པོར་བྱེད་པར་གདམས་པ་ནི། དོན་
གྱི་ཟབ་གནད་མཆོག །སྙིང་གི་བཅུད་དུ་སྟིམས་ཞེས་སླར་ཡང་བསྐུལ། །ཞེས་པས་
བསྟན་ཏེ། འདི་ལྟར་ཀུན་མཁྱེན་ཙོང་ཁ་བ་ཆེན་པོས། བསྟན་པ་ཐམས་ཅད་འགལ་
མེད་རྟོགས་པ་དང༌། །གསུང་རབ་མ་ལུས་གདམས་པར་ཤར་བ་དང༌། །རྒྱལ་བའི་
དགོངས་པ་བདེ་བླག་རྙེད་པ་དང༌། །ཉེས་སྤྱོད་ཆེན་པོའི་གཡང་ས་ལས་ཀྱང་སྲུང༌།།



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཞེས་པ་ལྟར་རྒྱལ་བས་བསྟན་པ་རྣམས་ནི་བུ་རམ་གོར་མོའི་རོ་གང་ནས་ཟོས་ཀྱང་
མངར་བ་ཁོ་ན་ཡིན་པ་ལྟར་ཐམས་ཅད་ཀྱང་ཐར་བ་དང་ཐམས་ཅད་མཁྱེན་པ་སྒྲུབ་
པའི་ཐབས་ཁོ་ན་ཡིན་པས་ཚིག་ལ་མི་རྟོན་དོན་ལ་རྟོན་པ་སོགས་རྟོན་པ་བཞི་པོ་ཕྱིན་
ཅི་མ་ལོག་པར་གསུང་རབ་རྣམས་ཀྱི་དོན་གྱི་ཟབ་གནད་གཞན་འཇིག་རྟེན་གྱི་ལྷ་
མཉེས་པས་གྲོལ་བར་སྨྲ་བ་སོགས་ལས་ཆེས་མཆོག་ཏུ་འཕགས་པ་འདི་དག་ཇི་སྐད་
དུ༑ ལྷག་བསམ་བསྐུལ་བ་ལས། བུ་རམ་ཤིང་ཤུན་སྙིང་པོ་ཅི་ཡང་མེད། །དགའ་
བར་བྱ་བའི་རོ་ནི་ནང་ན་འདུག །ཤུན་པ་ཟོས་པའི་མིས་ནི་བུ་རམ་རོ། །ཞིམ་པོ་རྙེད་
པར་ནུས་པ་མ་ཡིན་ནོ། ། །
ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་སེམས་ཡིན། །དེ་ལྟ་
བས་ན་སྨྲ་ལ་དགའ་སྤངས་ཏེ། །རྟག་ཏུ་བག་ཡོད་བྱོས་ལ་དོན་སོམས་ཤིག །ཅེས་
གསུངས་པ་ལྟར་སྙིང་གི་བཅུད་དུ་སྟིམས་ལ་ཉམས་སུ་ལེན་པར་བྱའོ་ཞེས་འདི་ཉིད་
ཤིན་ཏུ་གལ་ཆེ་བས་སླར་ཡང་བསྐུལ་བ་ཡིན་ནོ་ཞེས་པའོ། །གཉིས་པ་སྒོམ་པ་བྱེ་
བྲག་ཏུ་བཤད་པ་ལ་གཉིས་ཏེ། སྔོན་འགྲོ་དང་དངོས་གཞིའོ། །དང་པོ་ལ་གཉིས་ཏེ།
ཐུན་མོང་དང་ཐུན་མིན་ནོ། །དང་པོ་ལ་དལ་འབྱོར་རྙེད་དཀའ། ཚེ་མི་རྟག ལས་རྒྱུ་
འབྲས༑ འཁོར་བའི་སྡུག་བསྔལ་བཞི་ལས། དང་པོ་ལ་དལ་འབྱོར་ངོས་བཟུང་བ། །
རྙེད་དཀའ་ཚུལ་དཔེས་བསྟན་པ། ཡོན་ཏན་གྱི་སྒོ་ནས་སྤྲོ་བ་སྐྱེད་པ། དལ་འབྱོར་
དོན་ཡོད་བྱེད་དགོས་པའི་རྒྱུ་མཚན། དེ་ཕྱིར་དོན་ཡོད་བྱེད་པར་གདམས་པ་སྟེ་ལྔ་
ལས། དང་པོ་ནི། རྙེད་དཀའི་རྟེན་འདི། ཞེས་པས་བསྟན་ཏེ། འདི་ལྟར་རྙེད་དཀའི་
ལུས་རྟེན་ཁྱད་པར་ཅན་ཞེས་པ་འདི་ནི་གང་ལ་བྱ་ན་དལ་འབྱོར་ཚང་བ་ཉིད་དོ། །
དེ་ཡང་ཇི་ལྟར་ན་དལ་བ་བརྒྱད་ནི། ཡབ་སྲས་མཇལ་བའི་མདོ་ལས། མི་ཁོམ་
བརྒྱད་པོ་ཐམས་ཅད་རབ་སྤངས་ནས། །དལ་བ་ཕུན་ཚོགས་རྙེད་དཀའ་ཐོབ་གྱུར་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ནས༑ ༑ཞེས་གསུངས་ཤིང་མི་ཁོམ་བརྒྱད་པོ་ནི། བརྒྱད་སྟོང་འགྲེལ་ཆེན་དུ། དམྱལ་
བ་ཡི་དྭགས་དུད་འགྲོ་དང༌། །ཚེ་རིང་ལྷ་དང་ཀླ་ཀློ་དང་། །སངས་རྒྱས་ཀྱིས་སྟོངས་
ལོག་ལྟ་དང་། །ལྐུགས་པ་འདི་དག་མི་ཁོམ་བརྒྱད། །ཅེས་གསུངས་སོ། །དེ་ལ་
དམྱལ་བ་ཡི་དྭགས་དུད་འགྲོ་གསུམ་དུ་སྐྱེས་ན་སྡུག་བསྔལ་གྱིས་གཡེངས་ཏེ་ལུས་
མི་ཁོམ་ཞིང་། ཆོས་སྤྱོད་པའི་འདུ་ཤེས་མེད་པའི་ལྷ་ཚེ་རིང་པོ་དང༌། འདུ་ཤེས་ཡོད་
ཀྱང་སངས་རྒྱས་ཀྱིས་སྟོངས་ཏེ་བསྟན་པའི་སྣང་བ་མེད་པའི་མུན་པའི་བསྐལ་བ་ལ་
སྐྱེས་པ་དང༌། སྣང་བ་ཡོད་ཀྱང་དེ་ལ་འཇུག་པའི་བློ་མེད་པ་ཀླ་ཀློ་དང་། འཇུག་པར་
འདོད་ཀྱང་སྒྲོ་སྐུར་གྱི་མཐར་ལྟུང་བའི་ལོག་ལྟ་ཅན་བཞི་ནི་ཡིད་མི་ཁོམ་པ་དང༌།
ལྐུགས་པ་ནི་ཚིག་དོན་ལ་བརྡ་སྤྲོད་པའི་ནུས་པ་མེད་པས་ངག་མི་ཁོམ་པ་སྟེ་དེ་དག་
ལ་ཆོས་སྒྲུབ་པའི་གནས་སམ་སྐལ་བ་མེད་དེ། རང་རང་གི་ལས་ངན་པས་བྲེལ་བའི་
ཕྱིར་རོ། །
འབྱོར་བ་བཅུ་ཚང་བ་ནི། དལ་བ་ཕུན་སུམ་ཚོགས་པ་བཅུ་གཉིས་བསྟན་པའི་མདོ་
ལས༑ མི་ཉིད་ཐོབ་དང་། འཕགས་པའི་ཡུལ་དུ་སྐྱེས་པ་དང་། དབང་པོ་ཚང་བ་དང་།
ལས་ཀྱི་མཐའ་མ་ལོག་པ་དང༌། གནས་ལ་དད་པ་སྟེ་ལྔ་ནི་བདག་ཕུན་སུམ་ཚོགས་
པ་ཡིན་ནོ། །སངས་རྒྱས་བྱོན་པ་དང་། ཆོས་གསུངས་པ་དང་། དམ་པའི་ཆོས་གནས་
པ་དང༌། གཞན་དག་ཀྱང་དེ་ལ་སྤྱོད་པ་དང༌། ཆོས་བྱེད་པ་ལ་གཞན་བརྩེ་བ་སྟེ་ལྔ་
ནི་གཞན་ཕུན་སུམ་ཚོགས་པ་ཡིན་ནོ། །ཞེས་གསུངས་སོ། །གཞན་བརྩེ་བ་ནི་དགེ་
བའི་བཤེས་གཉེན་གྱིས་བརྩེ་བས་ཆོས་ལ་འདྲེན་པ་ཡོད་པའོ། །བཅུ་གཉིས་ནི་དབྱེ་
གཞི་གཉིས་ལོགས་སུ་བགྲངས་བའོ། །དེ་ལ་དལ་བ་ནི་ངོ་བོ་ཡིན་ལ། འབྱོར་བ་ནི་
དེའི་ཁྱད་པར་གྱི་ཆོས་ཏེ། ཨུཏྤལ་དང་། དེའི་སྔོན་པོ་ལ་སོགས་པ་བཞིན་ནོ་ཞེས་
གསུངས་སོ། །དེ་ལྟར་མགོན་པོ་ཀླུ་སྒྲུབ་ཀྱིས། མི་ཉིད་དབུས་སྐྱེས་དབང་པོ་ཚང་།།



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ལས་མཐའ་མ་ལོག་གནས་ལ་དད། །སངས་རྒྱས་བྱོན་དང་དེས་ཆོས་གསུངས། །
བསྟན་པ་གནས་དང་དེའི་རྗེས་འཇུག །གཞན་ཕྱིར་སྙིང་ནི་བརྩེ་བའོ། །
ཞེས་གསུངས་སོ། །གཉིས་པ་དཔེའི་སྒོ་ནས་རྙེད་དཀའ་ཚུལ་བསྟན་པ་ནི། ཨུ་དུམ་
བཱ་ར་འདྲ་ཞེས་པས་བསྟན་ཏེ། དེ་ལྟར་དལ་འབྱོར་ཚང་བའི་རྟེན་དེ་ནི་རྒྱུ་དཔེ་གྲངས་
གསུམ་གྱི་སྒོ་ནས་བསམས་ན་ཤིན་ཏུ་རྙེད་པར་དཀའ་བ་ལས་འདིར་དཔེའི་སྒོ་ནས་
ནི་ཨུ་དུམ་བཱ་ར་སོགས་དང་འདྲ་བ་ཡིན་ནོ། །དེ་ཡང་རྣམ་སྣང་མངོན་བྱང་ལས། །
འཇིག་རྟེན་དུ་ནི་ཀུན་མཁྱེན་དག །ཨུ་དུམ་བཱ་རའི་མེ་ཏོག་བཞིན། །བརྒྱ་ལམ་ཡང་
ནི་རེས་འགའ་ཞིག །འབྱུང་འགྱུར་ཡང་ནི་མི་འབྱུང་ངོ༌། །ཞེས་གསུངས་པས།
སངས་རྒྱས་མ་བྱོན་ན་དལ་འབྱོར་ཚང་མི་སྲིད་དོ། །ཨུ་དུམ་བཱ་རའི་མེ་ཏོག་ནི། མྱ་
ངན་འདས་མདོ་ལས། ཨུ་དུམ་བཱ་རའི་མེ་ཏོག་ནི་གནས་ཐམས་ཅད་དུ་མི་སྐྱེ་སྟེ། །
མཚོ་མ་དྲོས་པའི་བྱང་ཕྱོགས་རིའི་རྩེ་ན་དེའི་ཚལ་ཡོད་པ་དེར་སྐྱེ་ཞིང༌། དུས་ཐམས་
ཅད་དུ་མི་སྐྱེ་སྟེ། ནམ་སངས་རྒྱས་འཇིག་རྟེན་དུ་བྱོན་པ་དེའི་ཚེ་སྐྱེའོ། །སྐྱེས་ནས་
ཀྱང་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་བ་ན་ཤིན་ཏུ་རྒྱས་པར་འགྱུར་ལ། མྱ་
ངན་ལས་འདའ་བའི་ཚེ་རྙིང་ཞིང་ས་ལ་ལྷགས་པར་འགྱུར་རོ། །དེའི་ཕྱིར་སངས་
རྒྱས་འབྱུང་བ་ནི་ཤིན་ཏུ་རྙེད་པར་དཀའ་འོ། །
ཞེས་དང་། སྡོང་པོ་བཀོད་པ་ལས་ཀྱང་། འཇིག་རྟེན་འདྲེན་པ་འཇིག་རྟེན་ན། །
བསྐལ་བ་བྱེ་བར་རྙེད་པར་དཀའ། །ཞེས་དང༌། ཀུན་མཁྱེན་བླ་མས་ཀྱང་། ཨུ་དུམ་
བཱ་ར་འཇིག་རྟེན་འབྱུང་དཀའ་བ། །དེ་བས་ཆོས་ཞུས་ཡང་དག་ལམ་ཕྲད་དཀོན། །
ཞེས་སོ། །དཔེ་གཞན་ཡང་། མེ་ཏོག་གི་ཚོམས་ལས། སངས་རྒྱས་བཅོམ་ལྡན་
འདས་རྣམས་འཇིག་རྟེན་དུ་འབྱུང་བའང་དཀའ་འོ། །མིར་གྱུར་བ་དང་དལ་བ་ཕུན་
སུམ་ཚོགས་པ་འགྲུབ་པའང་ཤིན་ཏུ་རྙེད་པར་དཀའ་འོ། །དེའི་ཕྱིར་དཔེ་ཞིག་བསྟན་
45



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
པར་བྱ་སྟེ། ཤཱ་རིའི་བུ་དཔེར་ན་ས་ཆེན་པོ་འདི་རྒྱ་མཚོ་གཅིག་ཏུ་གྱུར་ཏེ། དེའི་ནང་
ན་གཉའ་ཤིང་བུ་ག་གཅིག་པ་ཞིག་ཡོད་ལ། རུས་སྦལ་ཞར་བ་ཞིག་ཀྱང་ཡོད་དེ། རྒྱ་
མཚོ་ཆེན་པོ་དེ་ལ་རླུང་ཡས་ལྡང་བ་དང་མས་ལྡང་བ་ཞེས་པ་ལྡང་ལ། རུས་སྦལ་ཞར་
བ་དེ་ཡང་ལོ་བརྒྱ་བརྒྱ་ཞིང་ལན་ཅིག་ཕྱིར་འབྱུང་བ་རབ་ཏུ་མྱུར་བའི་གཉའ་ཤིང་གི་
བུ་ག་གཅིག་པ་དེར་རུས་སྦལ་ཞར་བ་ལོ་བརྒྱ་བརྒྱ་ཞིང་ཕྱིར་འབྱུང་བའི་མགུལ་པ་
ཆུད་པར་སླ་ཡི། ལོག་པར་ལྟུང་བ་ལས་ཕྱིར་ཡང་མིར་འགྱུར་བ་ནི་དེ་ལྟ་མ་ཡིན་ཏེ།
དེ་ལྟར་ལོག་པར་ལྟུང་བ་རྣམས་ཀྱིས་མིར་གྱུར་པ་རབ་ཏུ་དཀའ་བ་ཡིན་ནོ། །ཞེས་
སོ། །
བཤེས་སྤྲིང་ལས་ཀྱང༌། རྒྱ་མཚོ་གཅིག་གནས་གཉའ་ཤིང་བུག་པ་དང༌། རུས་སྦལ་
འཕྲད་པ་བས་ཀྱང་དུད་འགྲོ་ལས། །མི་ཉིད་ཆེས་ཐོབ་དཀའ་བས་མི་དབང་གིས། །
དམ་ཆོས་སྤྱོད་པས་དེ་འབྲས་མཆིས་པར་མཛོད། །ཅེས་གསུངས་སོ། །དེ་ལྟར་མི་
ལུས་ཙམ་ཐོབ་པ་ཡང་དཀའ་ན་དལ་འབྱོར་ཚང་བ་ནི་སྨོས་ཅི་དགོས་ཏེ། ཡུམ་བར་
བ་ལས། མིར་གྱུར་བ་ཡང་རྙེད་པར་དཀའ་ན་དལ་བ་ཕུན་སུམ་ཚོགས་པ་ལྟ་ཅི་སྨོས།
ཞེས་གསུངས་པ་བཞིན་ནོ། །དལ་འབྱོར་ཐོབ་ཀྱང་ཆོས་ལ་ཚུལ་བཞིན་དུ་ཞུགས་པ་
ནི་དེ་བས་ཀྱང་རྙེད་པར་དཀའ་སྟེ། གསེར་མདོག་གི་རྟོགས་པ་བརྗོད་པའི་མདོ་
ལས༑ ཆོས་དང་ཕྲད་ནས་རྣལ་འབྱོར་དུ་བྱེད་པ་ཡང་རྙེད་པར་དཀའོ། །
ཞེས་གསུངས་པ་བཞིན་ནོ། །གསུམ་པ་ཡོན་ཏན་གྱི་སྒོ་ནས་སྤྲོ་བ་སྐྱེད་པ་ནི། ནོར་
བུ་འབུམ་ལས་ལྷག་པའི་དོན་འབྲས་ལྡན། །ཞེས་གསུངས་ཏེ། ཡིད་བཞིན་ནོར་བུ་
འབུམ་རྙེད་ཀྱང་དེ་དག་གིས་ནི་ཚེ་འདི་ཉིད་ཀྱི་དོན་ཉི་ཚེ་བ་ཙམ་ཞིག་འགྲུབ་པར་
ཟད་དོ། །དལ་འབྱོར་གྱི་རྟེན་ནི་དེ་དག་ལས་ལྷག་པའི་ཚེ་འདིའི་དོན་དང་ཕྱི་མའི་
འབྲས་བུ་གཉིས་ཀ་དང་ལྡན་པ་ཡིན་ཏེ། ཚེ་འདི་ཉིད་དང་ཕྱི་མ་དག་ཏུ་ཉོན་མོངས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
རྣམས་ཞི་ནས་ཡང་དག་པའི་དོན་ལ་རེག་པའི་རྟེན་བྱེད་པའི་ཕྱིར་ཏེ། དྲན་པ་ཉེར་
བཞག་ཆེན་པོ་ལས། དགའ་བྱེད་ཁྱོད་ཀྱིས་ལེགས་པར་མཐོང་བ་དང་ལེགས་པར་
ཐོས་པ་གང་ཡིན་པ་དེ་ནི་དལ་བ་བསམ་པ་ལས་བྱུང་བ་ཇི་ལྟ་བ་བཞིན་དུ། མི་
རྣམས་ཀྱི་བདེ་བ་དང་ལེགས་པའི་ཆོས་གང་ཡིན་པ་དེ་དག་ཐམས་ཅད་ཀྱང་འགྲུབ་
པར་བལྟའོ། །ཞེས་དང་། མཛོད་ལས། གསུམ་དུའོ་གོང་ན་མཐོང་ལམ་མེད། །མི་
སྐྱོ་ལུང་ལས་འདིར་རྩོམ་ཞིང༌། །དེ་མཐར་ཕྱིན་ཅེས་འབྱུང་ཕྱིར་རོ། ། ། །
ཞེས་དང་། འབྱུང་བཞི་ཟད་པའི་རྒྱུད་ལས། གསང་སྔགས་རྒྱལ་པོ་རྨད་བྱུང་འདི། །
མི་རྣམས་ཀྱིས་ནི་བརྩོན་བྱས་ན། །ཚེ་འདི་ཉིད་ལ་འགྲུབ་པར་འགྱུར། །རྣལ་འབྱོར་
དངོས་གྲུབ་གཞན་ཅི་སྨོས། །ཞེས་དང་། ཀུན་མཁྱེན་བླ་མས། འདིར་ནི་འདྲེན་པ་
མཐོང་བ་དོན་ཡོད་ཅིང་། ཆོས་ཐོས་པ་དང་སྒྲུབ་པའང་དོན་ཡོད་ལ། །ཚེ་འདི་དོན་
ཡོད་ཕྱི་མ་འབྲས་བཅས་ཀུན། །དལ་འབྱོར་ལུས་རྙེད་ལས་བྱུང་དེ་ཡི་ཕྱིར། །རབ་
ཏུ་དགའ་བ་ཡང་དང་ཡང་སྒོམས་ཤིག །ཅེས་གསུངས་པ་བཞིན་དལ་འབྱོར་ཐོབ་པ་
ལ་སྤྲོ་བ་བསྐྱེད་དེ་དགེ་བ་ལ་འབད་དགོས་སོ། །བཞི་པ་ད་རེས་དལ་འབྱོར་དོན་
ཡོད་བྱེད་དགོས་པའི་རྒྱུ་མཚན་བཤད་པ་ནི། ཕྱི་ནས་འདི་འདྲ་ཤིན་ཏུ་རྙེད་དཀའ་
བས༑ ༑ཞེས་ པས་བསྟན་ཏེ། ཕུན་སུམ་ཚོགས་པའི་རྟེན་བཟང་པོ་ཐོབ་པའི་དུས་
འདིར་སྒོ་གསུམ་ཆོས་ལ་བཀོལ་ཏེ་ཆོས་མིན་འགོག་པར་བྱེད་དགོས་ཏེ་ཕྱི་ནས་འདི་
འདྲ་བའི་རྟེན་ཕུན་སུམ་ཚོགས་པ་རྒྱུ་དཔེ་གྲངས་གསུམ་གང་གི་སྒོ་ནས་བསམས་ཀྱང་
ཤིན་ཏུ་རྙེད་དཀའ་བས་སོ། ། ན ་
དེ་ཡང་འདུལ་བ་རྣམ་པར་འབྱེད་པའི་ལུང་གི་སྐབས་ཡངས་པ་ཅན་དུ་ཕན་པ་་་་
གདམས་ངག་མཛད་པ་ལས། དགེ་སློང་དག་ངན་སོང་པའི་འགྲོ་བ་ལ་ལྟོས། ཕྱི་
ཕྱིར་མི་ཉིད་ཀྱི་དངོས་པོ་ཐོབ་པ་ཡང་ཤིན་ཏུ་དཀའ་འོ། །ལོག་པར་ལྟ་བའི་སྟོན་པ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
འདི་དག་ལ་ལྟོས། ཡང་དག་པའི་དགེ་བའི་བཤེས་གཉེན་དང་ཕྲད་པར་རབ་ཏུ་
དཀའ་འོ། །ཚུལ་ཁྲིམས་དང་རྣམ་པར་གྲོལ་བ་ལས་ཉམས་པའི་ཁྲིམས་འཆལ་བ་
འདི་དག་ལ་ལྟོས། སྦྱང་བའི་ཡོན་ཏན་ལ་གནས་པས་གཅིག་ཏུ་དགེ་བའི་ཆོས་སྒྲུབ་
ཅིང་ཤིང་དྲུང་ངམ་དགོན་པའི་གནས་སུ་སྤྲོ་བས་ཚེ་འདའ་བར་གྱིས་ཤིག ཅེས་དང༌།
ལྕགས་ཀྱི་ཁྱིམ་དུ་སྐྱེས་པའི་རབས་ལས། དལ་འབྱོར་སྣོད་ནི་རྙེད་གྱུར་ཀྱང་། །ཆོས་
ཀྱི་ཐིགས་པ་མ་བླངས་པས། །ད་ནི་དམྱལ་མེ་བཟོད་དཀས་བསྲེགས། །ཡུན་རིང་
ལས་ཀྱིས་རབ་ཏུ་མནར། །ཞེས་དང་། སྤྱོད་འཇུག་ལས། །དལ་འབྱོར་འདི་ནི་རྙེད་
པར་ཤིན་ཏུ་དཀའ། །སྐྱེས་བུ་དོན་གྲུབ་ཐོབ་པར་གྱུར་པ་ལ། །གལ་ཏེ་འདི་ལ་ཕན་
པ་མ་བསྒྲུབས་ན། །ཕྱིས་ནི་ཡང་དག་འབྱོར་བར་ག་ལ་འགྱུར། །ཞེས་དང་། མི་ཡི་
གྲུ་ལ་བརྟེན་ནས་སུ། །སྡུག་བསྔལ་ཆུ་བོ་ཆེ་ལས་སྒྲོལ། །གྲུ་འདི་ཕྱི་ནས་རྙེད་དཀའ་
བས༑ ༑རྨོངས་པས་དུས་སུ་གཉིད་མ་ལོག །ཅེས་གསུངས་པ་བཞིན་ནོ། །
ལྔ་པ་དེ་ཕྱིར་དལ་འབྱོར་དོན་ཡོད་བྱེད་པར་གདམས་པ་ནི། དོན་ཆེན་འདུན་མ་སྒྲུབ་
ལ་མ་གཡེལ་ཅིག །ཅེས་པས་བསྟན་ཏེ། ཐར་བ་དོན་གཉེར་རྣམས་ཀྱིས་དོན་ཆེན་
གཏན་གྱི་འདུན་མ་དེ་ཉིད་སྒྲུབ་པ་ཉིད་ནི་ད་རེས་ལ་རག་ལས་པས་ཐར་བའི་ལམ་
སྣ་ཟིན་ནས་བདེ་ཆེན་གྱི་གླིང་དུ་བགྲོད་པའི་རྒྱུ་སྒྲུབ་པ་ལ། ཚེ་འདིའི་སྣང་བ་རྫས་
དང་ཡོ་བྱད་འཁོར་དང་གཉེན་འདུན་རྣམས་ལ་ཆགས་པ་སོགས་ཀྱིས་མ་གཡེལ་་་་་
བར༑ ༑སྒེག་མོའི་མགོ་ལ་མེ་ཤོར་བའམ། སྡར་མའི་པང་དུ་སྦྲུལ་ཞུགས་པ་ལྟར་རབ་
ཏུ་འབད་པར་མཛོད་ཅིག་ཅེས་གདམས་པའོ། །དེ་ཡང་། སྙིང་རྗེ་པད་མ་དཀར་པོ་
ལས༑ མི་ཁོམ་པ་བརྒྱད་སྤངས་ཏེ་དལ་བ་ཕུན་སུམ་ཚོགས་པ་ཐོབ་པ་ནི་བརྒྱ་ལམ་
དུ་ཟད་པས་ན། བག་ཡོད་པས་ལེགས་པར་བརྩོན་འགྲུས་རྩོམ་པར་གྱིས་ཤིག ཕྱིས་
འགྱོད་པར་འགྱུར་ཏ་རེ། ཞེས་དང་། ཡུལ་འཁོར་སྐྱོང་གིས་ཞུས་པའི་མདོ་ལས། །



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སངས་རྒྱས་འཇིག་རྟེན་སྐྱོང་བ་དྲང་སྲོང་ཆེ། །བསྐལ་བ་བྱེ་བར་བརྒྱ་ལམ་འབྱུང་
བར་འགྱུར། །ད་ལྟ་དལ་བ་དམ་པ་རྙེད་པ་ལ། །གལ་ཏེ་ཐར་འདོད་བག་མེད་སྤང་
བར་གྱིས། །ཞེས་དང༌། ཀུན་མཁྱེན་བླ་མས། ཕོངས་དང་སྡུག་བསྔལ་ཆར་བཞིན་
འབབ་པ་ཡང་། །དལ་འབྱོར་དོན་མེད་རྣམ་པར་གཡེངས་ལས་འབྱུང༌། །དེ་ཕྱིར་
མངོན་མཐོ་ངེས་ལེགས་ཆོས་རྣམས་ཀུན། །དལ་འབྱོར་རྙེད་དཀའ་བསམ་ལས་བྱུང་
བས་ན། །ཉིན་མཚན་མི་དལ་བརྩོན་པས་སྤྲོ་བ་སྐྱེད། །ཅེས་གསུངས་པ་བཞིན་
གཉིས་པ་ཚེ་མི་རྟག་པ་ལ་གསུམ་སྟེ། ནམ་ཞིག་འཆི་ངེས། འཆི་རྐྱེན་ངེས་མེད།
འཆི་ཚེ་ཆོས་མིན་པ་གང་གིས་ཀྱང་མི་ཕན་པས་དེ་ལ་བསྐུལ་བའོ། །དང་པོ་ནི། དེ་
ལྟར་སྔོན་ལེགས་པར་སྤྱད་པའི་དབང་གིས་ཐོབ་པའི་དལ་འབྱོར་འདི་ཡང་བརྒྱ་ལམ་
རེ་འགའ་ཞིག་ལ་དེ་ཐོབ་ཀྱང་ཡིད་བརྟན་མི་རུང་བར་འཆི་ངེས་པ་ལས་མ་འདས་་
པར་བཤད་པ་ནི། འཆི་བདག་དགྲ་ཆེན་ནམ་མཁའི་ཐོག་འདྲ་བ། །ཞེས་པས་བསྟན་
ཏེ༑ ཇི་ལྟར་ན། ས་སྟེང་གི་སེམས་ཅན་འདི་དག་དུས་གང་གི་ཚེ་འཆི་བར་ངེས་པ་
ཡིན་ཏེ། ཚེ་ནི་སྣོན་མེད་བྲི་བ་དང་བཅས་པས་ནམ་ཞིག་གློ་བུར་དུ་འཆི་བདག་གི་
དགྲ་ཆེན་པོ་དེ་ཉིད་འོང་བར་ངེས་ཤིང་དེའི་ཚེ་འབྲེལ་བའི་གཉེན་དང་བསགས་པའི་
ནོར་གྱིས་མི་སྐྱོབ་སྟེ། འཁོར་ལོས་བསྒྱུར་བའི་རྒྱལ་སྲིད་ཡོད་ཀྱང་དེ་དག་གིས་སྲོག་
བཟུང་བའམ་ཕན་གདགས་པའམ། ཚེ་མཐུད་པའམ། ར་མདར་བསྙེགས་པའམ།
གྲོགས་བྱས་ཏེ་འཆི་བ་བཟློག་ཏུ་མེད་པའི་ཕྱིར་ཏེ། དཔེར་ན་ནམ་མཁའི་སྤྲིན་རུམ་
ལས་བྱུང་བའི་གནམ་ལྕགས་ཀྱི་ཐོག་མགོར་བབས་ཚེ་བཟློག་ཏུ་མེད་པ་དང་འདྲ་བ་
ཡིན་ནོ། །དེ་ཡང་མྱ་ངན་ལས་འདས་པ་ལས། ཚེ་ནི་རིང་ཡང་མཐར་ནི་འཇིག་ངེས་
པས། །མདོར་ན་ཐམས་ཅད་ངེས་པར་འཆི་བར་འགྱུར། །ཞེས་དང༌། །འཇིག་རྟེན་



1:|:དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཐམས་ཅད་བཅས་པ་ནི། སྐྱེ་བ་ཡོད་ན་འཆི་བ་ཡོད། །འདུས་པ་ཡོད་ན་འབྲལ་བ་
ཡོད་༑ ཚེ་ལོ་གྲངས་མེད་ཐུབ་པ་ཡང་། །ཐ་མ་ཟད་པར་ཤེས་པར་བྱ། །ཞེས་དང་། །
འདུལ་བ་ལུང་ལས། གང་དུ་གནས་ན་འཆི་བས་མི་ཚུགས་པའི། །ས་ཕྱོགས་དེ་ནི་
གང་ནའང་ཡོད་མིན་ཏེ། །བར་སྣང་ན་མེད་རྒྱ་མཚོའི་ནང་ནའང་མེད། །ཅེས་དང་། །
མི་རྟག་པའི་ཚོམས་ལས། །གང་ཡང་སངས་རྒྱས་རང་སངས་རྒྱས། །སངས་རྒྱས་
རྣམས་ཀྱི་ཉན་ཐོས་ཀྱང་། །སྐུ་ལུས་འདི་ནི་སྤོང་མཛད་ན། །སྐྱེ་བོ་ཕལ་བ་སྨོས་ཅི་
དགོས༑ ༑ཞེས་དང་། སྤྱོད་འཇུག་ལས། བདག་ནི་མེད་པར་འགྱུར་བའི་དུས། །དེ་
ནི་གདོན་མི་ཟ་བར་འབྱུང༌། །ཞེས་སོ། །ཚེ་ནི་འགྲིབ་ཅིང་འཕེལ་བ་མེད་པས་ཀྱང་
འཆི་ངེས་ཡིན་ཏེ། ལོ་ཟླ་དང་ཉིན་ཞག་སྔ་དྲོ་དང་ཕྱི་དྲོ་ཙམ་སོང་ནའང་དེ་ཙམ་གྱིས་
འཆི་བ་ལ་ཇེ་ཉེར་སོང་། ཚེ་ལ་བྲི་བ་ནི་ཡོད་སྣོན་པ་ནི་མེད་པས་ན་འཆི་བདག་ནི་
གྲིབ་སོ་བཞིན་དུ་ཚུར་ཚུར་འོང་སྟེ། སྤྱོད་འཇུག་ལས། ཉིན་མཚན་སྡོད་པ་ཡོངས་
མེད་པར། །ཚེ་ནི་རྟག་ཏུ་གོད་འགྱུར་ཞིང་། །སྣོན་པ་གུད་ནས་འོང་མེད་ན། །བདག་
ལྟ་འཆི་བར་ཅིས་མི་འགྱུར། །ཞེས་དང༌། །རྒྱ་ཆེན་རོལ་བ་ལས། ལྟག་ཆུ་ཆད་པའི་
རྫིང་བཞིན་དུ། །སྣོན་མེད་གོད་པ་དང་བཅས་པ། །བདག་གི་ཚེ་ནི་མི་རྟག་གོ །ཇི་
ལྟ་བུར་ནི་བདེན་པར་རུང་། །ཞེས་གསུངས་སོ། ། ན་
དེ་ལྟར་འཆི་བདག་འོང་བའི་ཚེ་གང་གིས་ཀྱང་བཟློག་ནུས་པའང་མིན་ཏེ། །འདུལ་
བ་ལུང་ལས་། །མཐུ་ཆེན་ནུས་ལྡན་གྲགས་འབར་བ། །ཚངས་དང་བརྒྱ་བྱིན་ཁྱབ་
འཇུག་དང་། །མུ་བྱེད་དགྲ་ངན་སྐྱ་སེང་བུ། །དེས་ཀྱང་འཆི་བ་བཟློག་མི་ནུས། །
མཐར་བྱེད་པ་ལས་སྨན་དག་དང༌། །རིག་སྔགས་ཀུན་ལས་དཔུང་དག་དང༌། །ལྷ་
དང་སྲུང་མ་རྟེན་འབྲེལ་དང་། །ནོར་དང་ཉེ་དུས་སྐྱོབ་མི་ནུས། །ཞེས་གསུངས་པ་
བཞིན་ནོ། །གཉིས་པ་འཆི་རྐྱེན་ངེས་མེད་ལ་བསམ་པ་ནི། །ནམ་ཙམ་ཐོན་པ་སུས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཀྱང་དཔག་མི་ནུས། །ཞེས་པས་བསྟན་ཏེ། དེ་ཡང་འཆི་བདག་གི་དགྲ་ཆེན་པོ་དེ་
ཉིད༑ དེ་རིང་ཕན་ཆད་ལོ་བརྒྱ་ཚུན་ཆད་ལ་འོང་བར་ངེས་ཤིང༌། དེའི་བར་གྱི་ཞག་
ནུམ་ཙམ་ལ་ཐོན་པ་ནི་སུས་ཀྱང་དཔག་མི་ནུས་པས། དེ་རིང་ལྟ་བུ་ལའང་འཆི་མི་
འཆི་གང་དུའང་ཐག་མི་ཆོད་མོད། འོན་ཀྱང་བློས་འཆི་བའི་ཕྱོགས་བཟུང་ནས་དེ་
རིང་འཆི་སྙམ་པའི་བློ་སྐྱེད་དགོས་ཏེ། གཞན་དུ་ཚེ་འདིའི་སྡོད་གྲབས་བྱས་ནས་
འཇིག་རྟེན་ཕྱི་མའི་གྲབས་བྱེད་པ་མི་འོང་སྟེ། དཔེར་ན། གནས་གཅིག་ཏུ་ཡུན་རིང་
སྡོད་སྙམ་ན་དེའི་སྡོད་གྲབས་བྱེད་པ་དང་། དེར་མི་སྡོད་པར་གཞན་དུ་འགྲོ་སྙམ་ན་
གང་དུ་འགྲོ་བ་དེའི་གྲབས་བྱེད་པ་བཞིན་ནོ། ། དེ་
དེ་ཡང་སྤྱིར་སྣོད་དང་བཅུད་ཀྱི་རང་བཞིན་དང༌། འཆི་རྐྱེན་མང་ཞིང་འཚོ་རྐྱེན་ཉུང་
བ་སོགས་གང་ལ་བསམས་ཀྱང་ནམ་འཆི་བའི་ངེས་པ་མེད་དེ། ཇི་ལྟར་ན་རེ་ཞིག་
རགས་པར་སྣང་བའི་སྣོད་ཀྱི་འཇིག་རྟེན་ཏེ། སྤྱིར་ནམ་མཁའི་མཐའ་དང་མཉམ་པ།
བྱེ་བྲག་ཏུ་རི་རབ་གླིང་དང་བཅས་པའི་འབྱོར་བས་བརྒྱན་པ་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་སུ་སྣང་བ་འདི་དག་ཀྱང་ཕྲ་བ་སྐད་ཅིག་གིས་མི་རྟག་པས།
བསྐལ་བ་ཡ་མཐའ་ནས་མར་འགྲིབ་པས་དུས་འགྱུར། རགས་པར་སྣང་བ་འདི་ཡང་
མཐར་མི་སྣང་ཞིང་ནམ་མཁའ་གཅིག་ཏུ་འགྱུར་བའི་སྐབས་ཡོད་ན། བདག་གི་ཞིང་
ཁང་ཡོ་བྱད་རྣམ་སྨིན་ཤ་ཁྲག་གི་ལུས། ཆུའི་ལྦུ་བ་འདྲ་བ་རྣམས་ནི་ཅིའི་ཕྱིར་མི་
འཇིག་སྟེ། རྒྱ་ཆེར་རོལ་བ་ལས། སྲིད་གསུམ་མི་རྟག་སྟོན་ཀའི་སྤྲིན་དང་འདྲ། །
འགྲོ་པ་གཡོ་བ་ཆུ་ཡི་ཟླ་བ་བཞིན། །སྐྱེས་བུའི་ཚེ་འགྲོ་རི་གཟར་འབབ་ཆུ་འདྲ། །
འདུ་བྱེད་རྣམས་ནི་གར་ལ་བལྟ་དང་མཚུངས། །ཞེས་དང༌། ཏིང་ངེ་འཛིན་རྒྱལ་པོའི་
མདོ་ལས། ནམ་ཞིག་འཇིག་རྟེན་ཁམས་འདི་བྱུང་བ་དང་། །བྱུང་ནས་ཞིག་སྟེ་འཇིག་
རྟེན་ཁམས་འདི་མེད། །ཇི་ལྟར་སྔོན་བཞིན་ཕྱིས་ཀྱང་དེ་བཞིན་ནོ། །ཆོས་རྣམས་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཐམས་ཅད་དེ་བཞིན་ཤེས་པར་གྱིས། །ཞེས་དང༌། བཤེས་སྤྲིང་ལས། །ས་དང་ལྷུན་
པོ་རྒྱ་མཚོ་ཉི་མ་བདུན། །འབར་བས་བསྲེགས་པའི་ལུས་ཅན་འདི་དག་ཀྱང་ ། །ཐལ་
བ་ཡང་ནི་ལུས་པར་མི་འགྱུར་ན། །ཤིན་ཏུ་ཉམ་ཆུང་མི་ལྟ་སྨོས་ཅི་འཚལ། །ཞེས་
གསུངས་པ་བཞིན་ནོ། །
དེ་བཞིན་བཅུད་སེམས་ཅན་རྣམས་ལ་བསམས་ཀྱང་ནམ་འཆི་བའི་ངེས་པ་མེད་དེ། །
འདི་ལྟར། ཉོ་ཚོང་གི་ཕྱིར་མང་པོ་འདུས་པའི་ས་དང་། ལམ་གྱི་བཞི་མདོ་དང་། །
མགྲོན་ཁང་རྣམས་སུ་སྐྱེ་བོ་མང་པོ་འདུས་པ་ཐམས་ཅད་ཀྱང་དར་ཅིག་རྟག་རྟག་འདྲ་
ཡང་མྱུར་དུ་ཕྱོགས་སོ་སོར་འགྱེས་པ་བཞིན་དུ། ད་ལྟ་བདག་དང་དགྲ་གཉེན་དང་། །
བར་མའི་སེམས་ཅན་རྣམས་གནས་གཅིག་ཏུ་འདུས་པ་དེ་ཐམས་ཅད་མི་རྟག་པར་སོ་
སོར་འབྲལ། གཞན་ལྟ་ཞོག་རང་གིའང་ཚེ་སྟོད་ཁྱིམ་གཅིག་ཏུ་འདུས་པའི་ཕ་མ་
དང་། བཟའ་ཚོ་དང༌། ཕྱུགས་ལུག་སྒོ་ཁྱི་སོགས་ལ་སོམས་དང༌། དེའི་དུས་ན་རྟག་
རྟག་འདྲ་བས། བདག་ཏུ་འཛིན་ཞིང་། ཆགས་སྡང་དང་ དགག་ སྒྲུབ་ བྱེད་ ཀྱང༌། ད་
ལྟ་གཅིག་ཏུ་མེད་དེ་ལ་ལ་ཤི ལ་ལ་སོང་། ལ་ལ་འདུ། ལ་ལ་འབྲལ་བ་སོགས་སྣང་།
བའི་འཕོ་འགྱུར་ལ་ལྟོས། སྔར་ལོ་བརྒྱ་ཡན་ཆད་ཀྱི་མི་རྣམས་ད་ལྟ་གཅིག་ཀྱང་མེད།
ད་ལྟའི་འོ་སྐོལ་མིར་གྱུར་པ་རྣམས་ཀྱང་ལོ་བརྒྱ་ན་མིང་ཙམ་དུ་ཟད་ལ། མ་འོངས་
པའི་འགྲོ་བ་རྣམས་ཀྱང་དེ་དང་ཚུལ་མཚུངས་སོ། ། ན་
དེས་ན་རང་རང་གི་རིང་ལའང་རང་བས་རྒན་པ་དང་གཞོན་པ་དང་། མཉམ་པའི་
དགྲ་གཉེན་དུ་མ་ཞིག་འདས་པས་བདག་ཀྱང་དེའི་རང་བཞིན་ཅན་དུ་ངེས་པ་ཡིན་
པས་ནམ་འཆི་ཆ་མེད་དེ། ཆེད་དུ་བརྗོད་པའི་ཚོམས་ལས། །སྔ་དྲོ་སྐྱེ་བོ་མང་མཐོང་
བ༑ ༑ཕྱི་དྲོ་ཁ་ཅིག་མཐོང་མི་འགྱུར། །ཕྱི་དྲོ་སྐྱེ་བོ་མང་མཐོང་བ། །སྔ་དྲོ་ཁ་ཅིག་
མཐོང་མི་འགྱུར། །ཞེས་དང༌། ལ་ལ་རྒན་དང་ལ་ལ་གཞོན། །ལ་ལ་དར་ལ་བབས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
པའི་མི། །རིམ་གྱིས་རབ་ཏུ་འགྲོ་འགྱུར་ཏེ། །འབྲས་བུ་སྨིན་པ་ལྟུང་བ་བཞིན། །
ཞེས་དང་། མི་རྟག་པའི་ཚོམས་ལས། བྱུང་དང་འབྱུང་བར་འགྱུར་བ་ཇི་སྙེད་པ། །
ཀུན་གྱིས་ལུས་འདི་བཏང་ནས་འགྲོ་བ་དང༌། །དེ་ཀུན་འཇིག་པར་མཁས་པས་
རྟོགས་གྱིས་ཏེ། །ཆོས་ལ་གནས་གྱིས་ངེས་པར་སྤྱད་པ་སྤྱོད། །ཅེས་སོ། འཆི་རྐྱེན་
མང་ཞིང་འཚོ་བའི་རྐྱེན་ཉུང་བས་ཀྱང་ནམ་འཆི་ཆ་མེད་དེ། འདི་ལྟར་འཚོ་བ་ལ་ཕན་
འདོགས་པའི་ཟས་ཀྱང་ནད་སྐྱེད་པའི་རྒྱུར་འགྱུར་བས། འཕྲལ་ལ་ཕན་པར་ཡང༌།
ཕུགས་སུ་གནོད་པ་སྒྲུབ་པ་ཉིད་དང༌། ནད་ལ་ཕན་པར་འདོད་པའི་སྨན་གྱིས་འཆི་
བའང་ཡོད། དེས་ན་འཆི་བའི་རྐྱེན་དུ་མི་འགྱུར་བ་ནི་དཀའ་སྟེ། རིན་ཆེན་ཕྲེང་བ་
ལས༑ འཆི་བའི་རྐྱེན་ནི་མང་བ་སྟེ། །གསོན་པའི་རྐྱེན་ནི་ཉུང་ཟད་ཅིག །དེ་དག་
རྣམས་ཀྱང་འཆི་བའི་ཡང་། །དེ་བས་རྟག་ཏུ་ཆོས་མཛོད་ཅིག །ཅེས་དང༌། འཆི་
བདག་རྐྱེན་གྱི་ནང་གནས་པ། །རླུང་དམར་ནང་འདུག་མར་མེ་བཞིན། །ཞེས་དང༌། །
བཤེས་སྤྲིང་ལས། ཚེ་ནི་གནོད་མང་རླུང་གིས་བཏབ་པ་ཡི། །ཆུ་ཡི་ཆུ་བུར་བས་ཀྱང་
མི་རྟག་ན། །དབུགས་འབྱུང་དབུགས་རྔུབ་གཉིད་ཀྱིས་ལོག་པ་ལས། །སད་ཁོམ་
གང་ལགས་དེ་ནི་ངོ་མཚར་ཆེ། །ཞེས་དང་། ཀུན་མཁྱེན་བླ་མས། ཟས་བཅས་འཚོ་
བའི་རྐྱེན་རྣམས་ཕུན་ཚོགས་ཀྱང༌། །དུག་བཞིན་སྡུག་བསྔལ་བསྐྱེད་པའི་སྐབས་
མཆིས་ན། །མི་མཐུན་གནོད་མང་ཕུན་ཚོགས་ཅིས་མི་འཇིག །དེས་ན་འཆི་བའི་རྐྱེན་
དུ་མ་གྱུར་མེད། །ཅེས་གསུངས་སོ། ། ན་
གཞན་ཡང་། སྐྱེས་བུ་དམ་པ་རྣམས་ལ་བསམ་ནའང་ནམ་འཆི་བའི་ངེས་པ་མེད་དེ།
མི་མཇེད་ཀྱི་ཞིང་འདིར་རྣམ་གཟིགས་སོགས་སངས་རྒྱས་དང་། ཉན་རང་བྱང་
སེམས་དུ་མ་བྱོན་ཀྱང་ཐམས་ཅད་ཀྱིས་མི་རྟག་པའི་ཚུལ་བསྟན་ན། རང་རེ་སྨོས་ཅི་
དགོས་ཏེ། མི་རྟག་པའི་ཚོམས་ལས། མཚན་སྟོང་གིས་འབར་བདེ་གཤེགས་སྙིང་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
པོའི་སྐུ། །བསོད་ནམས་བརྒྱ་ལས་གྲུབ་པའང་མི་རྟག་ན། །ལྦུ་བ་རྡོས་འདྲ་ཡིད་
བརྟན་མི་རུང་བའི། །རང་གི་ལུས་འདི་ངེས་པར་ཅིས་མི་འཇིག །འགྲོ་བའི་དོན་
གཤེགས་རྒྱལ་བའི་ཉི་མ་འདྲ། །དམ་ཆོས་མཛོད་ཀྱི་ཟླ་བ་ནུབ་ལ་ལྟོས། །ཞེས་
གསུངས་སོ། །དེས་ན་ཚོམས་ལས། སང་ཙམ་འཆི་ཡང་སུས་ཤེས་ཀྱིས། །དེ་རིང་
ཉིད་དུ་བསྟུན་ཏེ་བྱ། །འཆི་བདག་དགྲ་ཆེན་དེ་དང་ནི། །ཁྱོད་ཉིད་བཤེས་པ་མ་ཡིན་
ནོ༑ ༑ཞེས་གསུངས་པ་ལྟར་དུ་རྒྱུན་དུ་འཆི་བ་ཁོ་ན་བསམ་པར་བྱ་ཞིང༌། རང་གི་ཕ་
མ་གཉེན་འདུན་མཁན་སློབ་གྲོགས་མཆེད་རྣམས་ལ། གང་དུ་ལྷན་ཅིག་ཚོགས་ཀྱང་
རུང་། དེར་ཡོད་རིང་ལ་གཅིག་གིས་གཅིག་ལ་མི་འཐབ། མི་འཛིང་། ངན་མི་སྨྲ།
གཤེ་སྐུར་མི་གདབ་སྟེ། མི་རིང་བར་སོ་སོར་འབྲལ་བ་ན་འགྱོད་པ་མི་སྐྱེ་བར་བྱའོ།།
ཐ་ན་གྲུ་གཅིག་ཏུ་ཞུགས་ཀྱང་འབྲལ་བའི་བློ་བཞག་སྟེ་མི་འཐབ་ཅིང༌། ཡིད་དགའ་
བར་བྱ་སྟེ། ཕ་དམ་པས། བཟའ་ཚོ་མི་རྟག་ཚོང་འདུས་མགྲོན་པོ་འདྲ། །ངན་ཤགས
འཐབ་མོ་མ་བྱེད་དང་རི་བ། །ཞེས་གསུངས་པ་བཞིན་དུ་བྱའོ། ། 1:|:
གསུམ་པ་འཆི་ཚེ་ཆོས་མིན་པ་གང་གིས་ཀྱང་མི་ཕན་པས་ཆོས་སྒྲུབ་པ་ལ་བསྐུལ་བ་
ནི༑ ལོ་དང་ཟླ་བར་སྡོད་པའི་ལོང་མེད་ཀྱིས། །ད་ལྟ་ད་ལྟར་དགེ་ཆོས་སྒྲུབ་རེ་རན།།
ཞེས་གསུངས་པས་བསྟན་ཏེ། དེ་ལྟར་འཆི་བར་ངེས་ཤིང་ནམ་འཆི་ཆ་མེད་ལ། །
འཆི་བའི་ཚེ་ནི་དམ་པའི་ཆོས་ལས་གཞན་འཁོར་བའི་ཕུན་ཚོགས་གང་གིས་ཀྱང་་་་
བསྟོངས་པར་ནུས་པ་མ་ཡིན་ཏེ། དཔལ་བྱིན་གྱིས་ཞུས་པའི་མདོ་ལས། འདྲིས་མའི་
ལས་ཀྱིས་ལོངས་སྤྱོད་ཚོལ་བྱེད་ཅིང་། །བུ་དང་དེ་བཞིན་ཆུང་མ་གསོ་བར་བྱེད། །
ཤིན་ཏུ་སྡུག་བསྔལ་གྱུར་པ་འཆི་དུས་ན། །བུ་དང་ཆུང་མ་སྐྱབས་སུ་འགྱུར་མ་ཡིན།།
ཇི་ལྟར་སྣ་ཚོགས་ལས་བྱས་བླངས་པ་བཞིན། །བུ་དང་ཆུང་མ་དག་ཀྱང་འདོར་བར་
འགྱུར༑ །བདག་ཉིད་གཅིག་པུ་སྡུག་བསྔལ་མྱོང་བར་འོང༌། །དེ་དག་དེ་ཚེ་བདག་གི་
5



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད། །
སྐལ་མི་ལེན། །ཕ་མ་སྤུན་ཟླ་བུ་དང་ཆུང་མ་དང༌། །བྲན་དང་ནོར་དང་རྩ་ལག་
རྣམས་ཀྱི་ཚོགས། །འཆི་བའི་ཕྱི་བཞིན་དེ་དག་འགྲོ་བ་མེད། །ལས་རྣམས་རྗེས་སུ་
འབྲངས་ཤིང་བྱིས་པ་འགྲོ། །
ཞེས་དང་། རྒྱལ་པོ་ལ་གདམས་པའི་མདོ་ལས། དུས་ཀྱིས་ཉེན་ཏེ་རྒྱལ་པོ་འགྲོ་
འགྱུར་ན། །ལོངས་སྤྱོད་མཛའ་དང་གཉེན་བཤེས་རྗེས་མི་འབྲང༌། །སྐྱེས་བུ་དག་ནི་
གར་གནས་གར་འགྲོ་ཡང༌། །ལས་ནི་གྲིབ་མ་བཞིན་དུ་རྗེས་སུ་འབྲང༌། །ཞེས་དང༌།
དྲི་མ་མེད་པ་བྱིན་གྱིས་ཞུས་པ་ལས། ཡོན་ཏན་ལྡན་པ་འདི་དག་མ་གཏོགས་པར།།
ཕ་དང་མ་ཡང་ཁོ་མོའི་སྐྱབས་མ་ཡིན། །གཉེན་གྱི་ཚོགས་དང་ནོར་དང་ལང་ཚོའང་
མིན༑ ༑འདི་དག་འཁོར་བར་བྱིང་པ་རྣམས་ཀྱི་སྐྱབས། །བདག་ནི་སངས་རྒྱས་དགའ་
བས་ལུས་བཏང་ཞིང་། །དེ་བཞིན་སྲོག་དང་ལོངས་སྤྱོད་རྣམས་ཀྱང་བཏང་། །དཀོན་
མཆོག་གསུམ་ཉིད་སྐྱབས་ཡིན་མ་གཏོགས་པར། །ཁོ་མོའི་སྐྱབས་རྟེན་འདི་ན་
སེམས་ཅན་མེད། །ཅེས་གསུངས་པ་བཞིན་ནོ། །དེས་ན་མྱུར་དུ་ཆོས་སྒྲུབ་དགོས་ཏེ།
གལ་ཏེ་སྔར་བཤད་པའི་རིང་མཐའ་དེ་ཙམ་ཐུབ་ཏུ་ཆུག་ཀྱང༌། ལོང་ཡོད་བྱ་མི་རུང་
སྟེ༑ དོན་མེད་དུ་མི་ཚེ་མང་བ་ཞིག་ནི་སྔར་ཡང་འདས་ཟིན་ཅིང་། ལྷག་མའང་གཉིད་
ཀྱིས་ཕྱེད་འདའ། རྣམ་པར་གཡེངས་བ་གཞན་གྱིས་ཀྱང་དུ་མ་ཞིག་དོན་མེད་དུ་
འདའ་བར་འགྱུར་ལ། རྒས་པའི་ཚེ་ནི་ལུས་སེམས་ཀྱི་སྟོབས་ཉམས་པས་ཆོས་བྱེད་
པར་འདོད་ཀྱང་མཐུ་མེད་པ་སོགས་ཀྱིས་ཆོས་བྱེད་དུས་ནི་ཅུང་ཟད་ལས་མེད་དེ། །
ཕྱིན་ཅི་ལོག་བཞི་འགོག་པའི་གཏམ་ལས་ཀྱང་། འདི་ན་མི་རྣམས་ཚེ་ནི་མཆོག་ཏུ་
རིང་ཡང་ལོ་བརྒྱ་ཁོ་ནར་ཟད། །དེ་ལས་ཀྱང་ནི་དང་པོ་བྱིས་པ་ཐ་མ་རྒས་པས་དོན་
མེད་བྱེད། །གཉིད་དང་ནད་སོགས་དག་གིས་དེ་དུས་མེད་པར་ཀུན་ནས་རེ་བ་
འཇོམས་༑ ༑བདེ་བར་གནས་པའི་མི་ནང་འགྲོ་བའི་ཚེ་ནི་ལྷག་མ་ཅི་ཙམ་ཡོད། །ཅེས་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གསུངས་པ་ལྟར་རོ། ། །
དེས་ན་བདག་གིས་ཆོས་ཤིག་སྒྲུབ་དགོས་ཀྱང་ད་ལོ་ཟས་གོས་སོགས་བསྒྲུབ། སང་
ཕོད་རི་ཁྲོད་དུ་འོང་སྟེ་ཆོས་བསྒྲུབ་སྙམ་ནས་ལོ་དང་ཟླ་བར་ཆོས་མེད་དུ་སྡོད་པའི་
ཁོམ་ལོང་ནི་སུ་ལའང་ཇི་ལྟར་བསམས་ཀྱང་མེད་པས་ན་རང་ལ་རང་དབང་ཡོད་་་་
པའི་དུས་འདིར་ནི་ད་ལྟ་ད་ལྟར་ཏེ་མྱུར་བ་ཉིད་དུ་སྦྱོར་དངོས་རྗེས་གསུམ་དགེ་བ་སྟེ་
ཉེས་པ་དང་མ་འདྲེས་པའི་དམ་པའི་ཆོས་ཤིག་ངེས་པར་སྒྲུབ་རེ་རན་ནོ་ཞེས་རྣམ་་་་
གཡེང་གིས་དུས་འདའ་བའི་འགྲོ་བ་རྣམས་སྙིང་རྗེ་ཆེན་པོས་དགེ་བ་ལ་བསྐུལ་བའོ།།
དེ་ལྟར་ཡང་། རྒྱ་ཆེར་རོལ་བ་ལས། ཉི་ཟླ་གཟའ་སྐར་རླུང་གིས་བསྐྱོད་པ་དང་། །
མར་མེའི་མེ་ལྕེ་རླུང་གིས་བསྐྱོད་པ་ལྟར། །ཚེ་འདི་སྐད་ཅིག་ཡུད་ཙམ་མི་སྡོད་པས།།
དོན་ཆེན་བྱ་བ་གང་ཡིན་སྒྲུབ་པར་འབད། །ཅེས་དང་། སྤྱོད་འཇུག་ལས། དེ་རིང་ཁོ་
ན་མི་འཆི་ཞེས། །བདེ་བར་འདུག་པ་རིགས་མ་ཡིན། །ཞེས་དང་། ཀུན་མཁྱེན་མི་
ཕམ་ཆོས་རྗེས། ཇི་སྲིད་སྡུག་པའི་དུས་ཀྱི་ཟླ་རྒྱས་ཉིད། །འཆི་བདག་དགྲ་ཆེན་འདི་
ཡིས་མ་ཟིན་པ། །དེ་སྲིད་བག་ཡོད་པར་ནི་གནས་བྱ་སྟེ། །རིགས་དང་ཡོན་ཏན་
ཚུལ་བཞིན་བསྲུང་བར་བྱ། །ཞེས་དང༌། ཀ་ནི་ཀའི་སྤྲིང་ཡིག་ལས། གསོད་པ་
མངོན་དུ་འོང་བཞིན་དུ། །མཁས་པ་སུ་ཞིག་བག་སྐྱོང་སྤྱོད། །དེ་སླད་དཔའ་ཆེན་
བཟོད་མེད་དེས། །མདའ་ནི་མི་བཟད་འཆོར་མེད་པ། །དེ་ནི་ཇི་སྲིད་མ་འཕང་པ། །
དེ་སྲིད་རང་གི་དོན་ལ་འབོད། །ཅེས་གསུངས་པ་བཞིན་ནོ། །དེ་ལྟར་བསྒོམས་པས་
མི་རྟག་པ་རྒྱུད་ལ་ལེགས་པར་སྐྱེས་པ་འཁོར་བའི་ཆོས་ལ་སྐྱོ་ཤས་དང་ཡིད་འབྱུང་
གཏིང་ནས་སྐྱེ་བས་ཚེ་འདིའི་ཆོས་ལ་བློ་སྣ་ལོག་པའི་ཕན་ཡོན་ཡོད་པ་དང་། འདུལ་
བ་ལུང་ལས། དགེ་སློང་བརྒྱ་ལ་གདུག་ཚོད་ཡོན་དང་བཅས་པ་བྱིན་པ་བས། འདུས་
བྱས་མི་རྟག་པར་སེམས་པའི་སྐད་ཅིག་མ་མཆོག་གོ་ཞེས་སོགས་ཕན་ཡོན་ཀྱང་ཚད་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
མེད་གསུངས་སོ།། །། །
གསུམ་པ་ལས་རྒྱུ་འབྲས་ལ་གསུམ་སྟེ། ལས་ཀྱི་ངོ་བོ་བཤད་པ། འབྲས་བུ་བཤད་
པ༈ སྤང་བླང་དུ་གདམས་པའོ། །དང་པོ་ནི། ལུས་ཅན་ལས་ཀྱི་ཞེས་པས་བསྟན་ཏེ།
དེ་ལྟར་དལ་འབྱོར་རྙེད་དཀའ་དང་ཚེ་མི་རྟོག་ལེགས་པར་བསམས་པའི་ཐར་འདོད་
དེས་གང་ལ་བླང་དོར་དུ་བྱ་བ་ནི་ཟག་བཅས་ཀྱི་ཕུང་པོའི་ལུས་ཅན་རྣམས་ཀྱིས་་་་་
གསོག་པའི་ལས་དགེ་བ་དང་མི་དགེ་བ་གཉིས་པོ་ཡིན་ཏེ། བདེ་བ་དང་སྡུག་བསྔལ་
སོགས་སྣང་བ་སྣ་ཚོགས་ཀྱི་རྒྱུ་ཡིན་པའི་ཕྱིར་རོ། །ལས་བརྒྱ་པ་ལས། ཨེ་མའོ་
འཇིག་རྟེན་ལས་ལས་སྐྱེས། །བདེ་དང་སྡུག་བསྔལ་ལས་ཀྱིས་བྲིས། །རྐྱེན་རྣམས་
ཚོགས་ན་ལས་འབྱུང་ཞིང་། །ལས་ཀྱིས་བདེ་དང་སྡུག་བསྔལ་བྱེད། །ཅེས་དང༌། །
པད་མ་དཀར་པོ་ལས། ལས་ནི་ཀུན་བྱེད་རི་མོ་མཁན་འདྲ་ཞིང་། །ལས་ནི་འདུ་བྱེད་
གར་མཁན་ཉིད་དང་འདྲ། །ཞེས་དང་། རིན་ཆེན་ཕྲེང་བ་ལས། དགེ་བ་ལས་ནི་བདེ་
བ་དང་། །དེ་བཞིན་བདེ་འགྲོ་ཐམས་ཅད་དོ། །མི་དགེ་བ་ལས་སྡུག་བསྔལ་དང་། །
དེ་བཞིན་ངན་འགྲོ་ཐམས་ཅད་དོ། །ཞེས་གསུངས་པ་བཞིན་ནོ། །དང་པོ་བླང་བྱ་
དགེ་བ་ལའང་བསོད་ནམས་ཆ་མཐུན་དང་ཐར་བ་ཆ་མཐུན་གཉིས་ལས། དང་པོ་ནི་
དགེ་བ་བཅུ་དང༌། བསམ་གཏན་བཞི་དང༌། གཟུགས་མེད་བཞི་སྟེ་ཐར་བ་དང་མ་
འབྲེལ་བ་རྣམས་སོ། །
དེ་ལ་དགེ་བ་བཅུ་ནི། སྲོག་གཅོད་པ་དང་། མ་བྱིན་པ་ལེན་པ་དང༌། འདོད་པས་
ལོག་པར་གཡེམ་པ་གསུམ་སྤངས་བ་ནི། ལུས་ཀྱི་དགེ་བ་གསུམ་མོ། །རྫུན་དང་།
ཕྲ་མ། ངག་འཁྱལ། ཚིག་རྩུབ་བཞི་སྤངས་པ་ནི་ངག་གི་བཞིའོ། །བརྣབ་སེམས། །
གནོད་སེམས། ལོག་ལྟ་སྟེ་གསུམ་སྤངས་པ་ནི་ཡིད་ཀྱི་དགེ་བ་གསུམ་མོ། །དགེ་བ་
བཅུ་པོ་འདི་ཉིད་སྤྱོད་པའི་རང་བཞིན་བསམ་གཏན་གཟུགས་མེད་སྒོམ་པ་དང་་་་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འབྲེལ་ནི་རྣམ་སྨིན་གྱི་འབྲས་བུ་འདོད་པའི་ལྷ་མིའི་བདེ་འབྲས་ལ་ལོངས་སྤྱོད་པའི་
རྒྱུའོ༑ ༑དེ་དག་དང་སྦྲེལ་ནས་འབྱོངས་ན་ཁམས་གོང་མ་གཉིས་སུ་སྐྱེ་བའི་རྒྱུ་ཡང་
ཡིན་ནོ། །དེ་ཡང་མི་དགེ་བ་བཅུ་ལས་ལོག་པ་ཙམ་གྱིས་དགེ་བ་བཅུར་མི་འགྱུར་ཏེ།
རྒྱུད་བསྡམས་པ་མེད པའི་ཕྱིར་རོ། །དེས་ན་མི་དགེ་བ་བཅུ་སྤོང་བའི་སེམས་བཅུ་
དགེ་བ་ཡིན་ནོ། །སྲོག་གཅོད་པ་སྤངས་ཏེ་གཞན་གྱི་སྲོག་སྐྱོབ་པ་སོགས་ནི་དགེ་
བཅུ་ཁྱད་པར་ཅན་ནོ། ། ་ :
གཉིས་པ་ཐར་བ་ཆ་མཐུན་ནི། སྐྱེས་བུ་གསུམ་སོ་སོའི་སེམས་བསྐྱེད་ནས། ཆོས་
སུམ་ཅུ་རྩ་བདུན་ལ་སྤྱོད་ཅིང༌། ཚད་མེད་པ་བཞི་དང༌། ཕ་རོལ་ཏུ་ཕྱིན་པ་དྲུག་གིས་
བསྡུས་པའི་ཉིན་མཚན་དགེ་བ་ལ་བརྩོན་པ་བསྔོ་བས་ཟིན་པ་རྣམས་ནི་ཐར་བ་ཆ་་་
མཐུན་གྱི་དགེ་བ་ཞེས་བྱའོ། །དེ་ཡང་དགེ་བ་གང་བྱེད་ཀྱང་སྦྱོར་བ་སེམས་བསྐྱེད། །
དངོས་གཞི་རང་བཞིན་མེད་རྟོགས། རྗེས་བསྔོ་བ་གསུམ་གྱིས་ཟིན་ན་ཐར་བ་ཆ་
མཐུན་ཡིན་ནོ། །དེས་ནི་འཁོར་བའི་སྡུག་བསྔལ་མཐའ་དག་སྤོང་བའི་རྒྱུ་བྱེད་པ་
ཡིན་ནོ། །གཉིས་པ་སྤང་བྱ་མི་དགེ་བ་ལའང་བཅུ་སྟེ། སྲོག་གཅོད་པ། མ་བྱིན་པར་
ལེན་པ། འདོད་པས་ལོག་པར་གཡེམ་པ། རྫུན་དུ་སྨྲ་བ། ཕྲ་མ་དང༌། ཚིག་རྩུབ་མོ་
དང་། ངག་འཁྱལ་བ་དང་། བརྣབ་སེམས་དང་། གནོད་སེམས་དང་། ལོག་པར་ལྟ་
བའོ༑ ༑དེ་དག་ཀྱང་མཛོད་ལས། སྲོག་གཅོད་པ་ནི་བསམ་བཞིན་དུ། །མ་ནོར་བར་
ནི་གཞན་གསོད་པའོ། །་་་་་་
མ་བྱིན་ལེན་པ་གཞན་གྱི་ནོར། །མཐུ་དང་འཇབ་བུས་བདག་གིར་བྱས། །བསྒྲོད་
མིན་བསྒྲོད་པར་འདོད་ལ་སོགས། །ལོག་པར་གཡེམ་པ་རྣམ་པ་བཞི། །རྫུན་ཚིག་
འདུ་ཤེས་གཞན་བསྒྱུར་བའི། །ཚིག་དོན་མངོན་པར་གོ་བའོ། །ཕྲ་མ་ཕ་རོལ་དབྱེ་
བའི་ཚིག །མི་སྙན་བརྗོད་པ་རྩུབ་མོས་ཏེ། །ཉོན་མོངས་ཅན་ཀུན་འཁྱལ་བ་ཡིན། །



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
བསམ་ཆོས་ངན་ཞིང་བརྣབ་སེམས་ནི། །ལོག་པས་གཞན་གྱི་ནོར་ལ་ཆགས། །
གནོད་སེམས་སེམས་ཅན་ལ་སྡང་བ། །དགེ་དང་མི་དགེ་མི་ལྟ་བར། །ལོག་པར་ལྟ་
བ་ཡིན་འདི་ལ། །ཞེས་པ་ལྟར་རོ། །དེ་ལྟ་བུའི་མི་དགེ་བ་ཆེན་པོས་དམྱལ་བ་དང་། །
འབྲིང་གིས་ཡི་དྭགས། ཆུང་ངུས་ཀྱང་དུད་འགྲོའི་གནས་སུ་སྐྱེ་བའི་རྒྱུ་བྱེད་དོ། །མི་
དགེ་བའི་ལས་ལམ་བཅུ་པོ་ལའང་གཞི་བསམ་སྦྱོར་བ་མཐར་ཐུག་རྣམས་ལས་གང་
རུང་མ་ཚང་ན་དངོས་གཞིའི་སྡིག་པ་རྫོགས་པར་མི་འགྱུར་རོ། ། དེ་ལ་ ༡ :
ཆེ་ཆུང་སྟེ་ལྕི་ཡང་གི་ཁྱད་ནི་སྲོག་གཅོད་པ་ལྟ་བུར་མཚོན་ན། དུག་གསུམ་དྲག་པོས་
དང་༑ དགའ་བཞིན་གསོད་པ་དང༌། དེའི་བསྔགས་པ་བརྗོད་ཅིང་ཡི་རངས་བྱེད་པ་
དང་༑ བསྡིགས་ཏེ་གསོད་པ་དང་། དུས་དུས་སུ་ངོ་ཚ་དང་ཁྲེལ་ཡོད་ཀྱིས་འགྱོད་པ་
མི་བྱེད་པར་བརྒྱུད་མར་འཇུག་པ་དང༌། ལོག་ལྟའི་དབང་གིས་བྱེད་པ་དང་། བྱང་
སེམས་དགྲ་བཅོམ་སོགས་དང༌། ཕ་མ་ཕུ་ནུ་ཡིད་གཅུགས་དང་དུད་འགྲོ་བོངས་ཆེ་
བ་གསོད་པ་སོགས་ནི་སྡིག་པ་ལྷག་པར་ལྕིའོ། །ཚུལ་དེས་ནི་གཞན་རྣམས་ལའང་
ཤེས་པར་བྱའོ། །གཞན་ཡང་ཞིང་སོགས་ཀྱི་སྒོ་ནས་སྡིག་པ་སྟོབས་ཆེ་བའང་ཡོད་དེ།
དཀོན་མཆོག་གསུམ་དང་བླ་མ་དང་ཕ་མ་ལ་སོགས་ཏེ། མདོ་སྡེ་དྲན་པ་ཉེར་བཞག་
ལས༑ སངས་རྒྱས་ཆོས་དང་དགེ་འདུན་དག་ལས་ནི་ཆུང་ངུ་ཞིག་བླངས་ནའང་ཆེན་
པོར་འགྱུར་ཏེ། སངས་རྒྱས་དང་ཆོས་དང་དགེ་འདུན་གྱི་མ་བྱིན་པར་བླངས་པ་དེ་
དག་ལས་ཀྱང་རིས་སུ་མཐུན་པར་སླར་ཕུལ་ན་སངས་རྒྱས་དང་ཆོས་ཀྱི་ནི་དག་པར་
འགྱུར་ལ། དགེ་འདུན་གྱི་བརྐུས་པ་ནི། ཚོར་བ་མ་མྱོང་བར་དག་པར་འགྱུར་བ་མེད་
དེ༑ ཞིང་ལྕི་བའི་ཕྱིར། གལ་ཏེ་ཞལ་དུ་འདུ་བའི་སྒོ་ཞིག་ན་ནི་དེ་སེམས་ཅན་དམྱལ་
བ་ཆེན་པོར་ལྟུང་ལ། གལ་ཏེ་ཞལ་དུ་འདུ་བའི་སྒོ་མ་ཡིན་ན་ནི་དེའི་ནང་གི་བར་
མནར་མེད་པའི་འཁོར་མུན་ནག་ཆེན་པོ་ལ་སྐྱེ་བར་འགྱུར་རོ། །་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞེས་གསུངས་པ་དང་། ཡང་དེ་ཉིད་ལས། སྤུ་གྲི་རྣོན་པོ་དག་གིས་སུ། །རང་གི་ཡིན་
ལག་གཏུབ་པ་བླའི། །དགེ་འདུན་དག་ལ་བསྔོས་ཟིན་པ། །ཁྱིམ་པ་རྣམས་ལ་སྦྱིན་
མི་བྱ། །ཞེས་སོ། །དགེ་འདུན་ལས་ཀྱང་བྱང་སེམས་ཀྱི་གང་ཟག་ནི་ཞིང་ཆེས་་་
སྟོབས་ཆེ་སྟེ། དད་པ་བསྐྱེད་པ་ལ་འཇུག་པ་ཕྱག་རྒྱའི་མདོ་ལས། འགའ་ཞིག་ཁྲོས་
ནས་ཕྱོགས་བཅུའི་སེམས་ཅན་ཐམས་ཅད་བཙོན་ར་མུན་གནག་ཏུ་བཅུག་པ་བས་
ཁྲོས་ཏེ་བྱང་སེམས་ལ་རྒྱབ་ཀྱིས་ཕྱོགས་ནས་འདུག་ནས་མ་རུང་བ་འདི་མི་ལྟའོ། །
ཞེས་ཟེར་ན་སྡིག་ཆེས་གྲངས་མེད་པ་སྐྱེད་པ་དང༌། འཛམ་བུའི་གླིང་གི་སེམས་ཅན་
ཐམས་ཅད་ཀྱི་བདོག་པ་ཐམས་ཅད་འཕྲོག་པ་བས་བྱང་སེམས་གང་ཡང་རུང་བ་ལ་
སྨད་ན་སྔར་ལྟར་དང་། ། མཆོད་རྟེན་གང་གཱའི་ཀླུང་གི་བྱེ་མ་སྙེད་བཤིག་པ་དང་
བསྲེགས་པ་བས་ཐེག་པ་ཆེན་པོ་ལ་མོས་པའི་བྱང་སེམས་ལ་གནོད་སེམས་དང་ཁོང་
ཁྲོ་སྐྱེད་ཅིང་མི་སྙན་པ་སྨྲས་ན་སྔར་བཞིན་དང་། ངེས་དང་མ་ངེས་པ་ལ་འཇུག་པའི་
ཕྱག་རྒྱའི་མདོ་ལས། ཕྱོགས་བཅུའི་སེམས་ཅན་གྱི་མིག་ཕྱུང་བ་ལ་བྱམས་པའི་
སེམས་ཀྱིས་མིག་སླར་བསྐྱེད་པ་དང༌། སེམས་ཅན་སྔ་མ་རྣམས་བཙོན་ར་ནས་
བཏོན་ཏེ་འཁོར་སྒྱུར་རམ་ཚངས་པའི་བདེ་བ་ལ་བཀོད་པ་བས། རིམ་པ་ལྟར་ཐེག་
ཆེན་ལ་མོས་པའི་བྱང་སེམས་ལ་དད་པས་བལྟ་བ་དང༌། དང་བས་ལྟ་འདོད་ཅིང་
དེའི་བསྔགས་པ་བརྗོད་ནི་བསོད་ནམས་ཆེས་གྲངས་མེད་པ་སྐྱེད་པར་གསུངས་པ་
དང་། རབ་ཏུ་ཞི་བ་རྣམ་པར་ངེས་པའི་ཆོ་འཕྲུལ་གྱི་མདོ་ལས། འཛམ་བུའི་གླིང་གི་
སེམས་ཅན་ཐམས་ཅད་ཀྱི་སྲོག་བཅད་དམ་བདོག་པ་ཐམས་ཅད་འཕྲོག་པ་ལས་བྱང་
སེམས་ཀྱིས་ཐ་ན་དུད་འགྲོ་ལ་ཟན་ཆང་གཅིག་སྦྱིན་པའི་དགེ་བ་ལ་བར་ཆད་བྱས་
ན་སྡིག་པ་ཆེས་གྲངས་མེད་པ་སྐྱེད་པར་གསུངས་སོ། །
དེས་ན་སྐྱེས་བུ་ཆེན་པོ་དག་གིས་ལུང་རྟོགས་ཀྱི་བསྟན་པ་རིན་པོ་ཆེ་ལ་བྱ་བ་རྒྱ་ཆེན་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
པོ་རྩོམ་པའི་ཚེ་དེ་ལ་འགལ་རྐྱེན་དང་སྡང་ཞུགས་བྱེད་པ་སོགས་ནི་ལས་ངན་དཔག་
ཏུ་མེད་པ་ཡིན་པ་སྨོས་མ་དགོས་པས་གནས་འདི་དག་ལ་ནི་ཀུན་གྱིས་ཆེས་ཤིན་ཏུ་
གཟབ་དགོས་སོ། །དེ་བཞིན་དུ་ལས་བྱེད་པ་པོ་རྟེན་གྱི་སྒོ་ནས་ཀྱང་སྟོབས་ཆེ་ཆུང་
ཡོད་དེ། ཚུལ་འཆལ་ཚར་གཅོད་པའི་མདོ་ལས། མི་དགེ་བ་བཅུ་དང་ལྡན་པའི་མི་
ཞིག་རྒྱུན་དུ་བར་ཆད་མེད་པར་ལོ་བརྒྱའི་བར་དུ་སྡིག་བསགས་པ་ལས། དགེ་སློང་
ཚུལ་ཁྲིམས་རལ་བས་དྲང་སྲོང་གི་རྒྱལ་མཚན་གྱིས་གཡོགས་ནས་དེད་པས་བྱིན་པ་
ལ་ཞག་གཅིག་ལོངས་སྤྱད་ན་མི་དགེ་བ་ཆེས་མང་བར་གསུངས་པ་བཞིན་ནོ། །
དངོས་པོའི་སྒོ་ནས་ཀྱང་སྦྱིན་པ་ལ་ཆོས་ཀྱི་སྦྱིན་པ་དང༌། མཆོད་པ་ལ་སྒྲུབ་པའི་
མཆོད་པ་སོགས་སྟོབས་ཆེའོ། །བསམ་པའི་སྒོ་ནས་ཀྱང་ཐོབ་བྱ་མཆོག་དམན་ལ་
དམིགས་པ་དང་། རང་དོན་དང་གཞན་དོན་ལ་དམིགས་པ་སོགས་སྟོབས་ཆེ་ཆུང་
ཡོད་དོ། །དེ་བཞིན་དཀར་ནག་གི་ལས་གང་ལའང་དེ་ལྟར་ཤེས་པར་བྱའོ། །གཉིས་
པ་འབྲས་བུ་བཤད་པ་ནི། འབྲས་བུ་ཆུད་མི་ཟ། །ཞེས་པས་བསྟན་ཏེ། དེ་ལྟར་
དཀར་པོ་དགེ་བའི་ལས་དང་ནག་པོ་མི་དགེ་བའི་ལས་ཀྱི་འབྲས་བུ་བདེ་བ་དང་སྡུག་
བསྔལ་དག་ནི་བསྒྲུབས་ནས་བསྐལ་པ་སྟོང་གིས་ཆོད་ཀྱང་རྣམ་སྨིན་ཕྲ་བའང་ཆུད་
མི་ཟ་སྟེ་ལས་མ་བྱས་པ་དང་ཕྲད་པ་དང་བྱས་པ་ཆུད་ཟ་བ་ནི་གནས་མེད་དོ། །
འབྲས་བུ་གང་ཞེ་ན་བཞི་སྟེ། རྣམ་སྨིན་དང༌། རྒྱུ་མཐུན། དབང་ངམ་བདག་པོའི་
དང་༑ བྱེད་པའི་འབྲས་བུ་རྣམས་སོ། །
དང་པོ་ནི། དྲན་པ་ཉེར་བཞག་ལས། རྣམ་པར་སྨིན་པ་འདི་དག་གི་ཆུང་དུས་ནི་དུད་
འགྲོ་རྣམས་སུ་སྐྱེའོ། །འབྲིང་གིས་ནི་ཡི་དྭགས་རྣམས་སུ་སྐྱེའོ། །ཆེན་པོས་ནི་དམྱལ་
བ་རྣམས་སུ་སྐྱེའོ། །ཞེས་གསུངས་པ་བཞིན་ནོ། །གཉིས་པ་རྒྱུ་མཐུན་གྱི་འབྲས་བུ་
ལ་གཉིས་ཏེ། བྱེད་པ་རྒྱུ་མཐུན་དང༌། །མྱོང་བ་རྒྱུ་མཐུན་ནོ། །དང་པོ་ནི། ལས་བརྒྱ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པ་ལས། དེ་མི་དགེ་བ་ཀུན་ཏུ་གོམས་ཤིང་འདྲིས་པར་བྱས་པས། ཕྱིར་ཡང་མི་དགེ་
བ་ལ་བརྟེན། མི་དགེ་བ་ལ་སྤྱོད། མི་དགེ་བའི་རྗེས་སུ་འཇུག་པ་ཉིད་དུ་སྐྱེ་སྟེ། ཞེས་
སོ༑ ༑གཉིས་པ་ནི། དེ་ཡང་དེ་ཉིད་ལས། དེ་བརྒྱ་ལ་ཞིག་ལྷ་དང་མི་རྣམས་ཀྱི་ནང་
དུ་ཕྱིན་ཀྱང༌། སྲོག་བཅད་པ་ཉིད་ཀྱིས་ཚེ་ཐུང་ཞིང་ནད་མང་བར་འགྱུར་རོ། །མ་
བྱིན་པར་བླངས་པ་ཉིད་ཀྱིས་ཡོ་བྱད་ཀྱིས་བྲེལ་ཞིང་ཕོངས་ལ་དགྲ་དང་ཐུན་མོང་དུ་
འགྱུར་རོ། །འདོད་པས་ལོག་པར་གཡེམ་པ་ཉིད་ཀྱིས་ཁྱིམ་ཐབ་ཡིད་དུ་མི་འོང་ཞིང་
གཞན་དང་ཐུན་མོང་དུ་འགྱུར་རོ། །རྫུན་དུ་སྨྲས་པ་ཉིད་ཀྱིས་སྐུར་བ་མང་ལ་གཞན་
གྱིས་བསླུ་བར་འགྱུར་རོ། ། །
ཕྲ་མ་ཉིད་ཀྱིས་གཡོག་འཁོར་ངན་ཞིང་མི་འདུམ་པར་འགྱུར་རོ། །ཚིག་རྩུབ་པོ་ཉིད་
ཀྱིས་མི་སྙན་པ་དང་འཐབ་མོའི་ཚིག་ཏུ་འགྱུར་རོ། །ཀྱལ་བ་ཉིད་ཀྱིས་ཚིག་གཟུང་
བར་མི་འོས་ཤིང་སྤོབས་པ་མ་ངེས་པར་འགྱུར་རོ། །བརྣབ་སེམས་ཉིད་ཀྱིས་འདོད་
པ་ཆེ་ཞིང་ཆོག་མི་ཤེས་པར་འགྱུར་རོ། །གནོད་སེམས་ཀྱིས་ཕན་པ་མི་ཚོལ་ཞིང་
གནོད་པ་སྒྲུབ་པའི་གཞིར་འགྱུར་རོ། །ལོག་པར་ལྟ་བ་ཉིད་ཀྱིས་ལྟ་བ་ངན་པ་དང་
གཡོ་སྒྱུ་ཆེ་བར་འགྱུར་རོ། །ཞེས་གསུངས་སོ། །གསུམ་པ་དབང་ངམ་བདག་པོའི་
འབྲས་བུ་ནི། རྣམ་པར་གཏན་ལ་དབབ་པ་བསྡུ་བ་ལས། དབང་གི་འབྲས་བུ་ཕྱི་
རོལ་ཡུལ་ལ་སྨིན། །དེ་ཡང་མ་དག་གཞན་དབང་གནས་སྐབས་འདིར། །སྲོག་
བཅད་པས་ནི་ས་ཕྱོགས་གཟི་བརྗིད་ཆུང་། །སྨན་ཤིང་ལོ་འབྲས་མེ་ཏོག་བཟའ་
བཏུང་སོགས། །མཐུ་ཆུང་འཇུག་དཀའ་ཚེ་ལ་བར་དུ་གཅོད། །མ་བྱིན་ལེན་པས་ལོ་
ཏོག་འབྲས་མི་སྨིན། །སད་སེར་མུ་གེས་འཇིག་པའི་ཡུལ་དུ་སྐྱེ། །ལོག་པར་གཡེམ་
པས་བཤང་གཅི་འདམ་རྫབ་ཁྲོད། །ལྡན་ལྗིན་མི་གཙང་དྲི་ང་སྐྱེ་བའི་ཡུལ། །དོག་
ཅིང་ཉམ་ང་ཉམས་མི་དགའ་བར་སྐྱེ། །རྫུན་གྱིས་ཡུལ་རྣམས་མི་མཐུན་འཇིགས་
62



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
དང་བཅས། །འབྱོར་བ་གཡོ་ཞིང་གཞན་གྱིས་སླུ་བར་བྱེད། །ཕྲ་མས་ས་ཕྱོགས་
བགྲོད་དཀའ་མཐོ་དམན་ཅན། །ངམ་གྲོག་གཡང་ས་གཅོང་རོང་ལ་སོགས་པ། །
རེག་ན་མི་བདེ་སྣ་ཚོགས་ཡུལ་དུ་སྐྱེ། །རྩུབ་མོས་སྡོང་དུམ་རྡོ་གསེག་ཚེར་མ་དང༌། །
རྡུལ་དང་ཉལ་ཉིལ་འབྲས་ངན་རྩུབ་པ་དང༌། །ཚྭ་སྒོ་ལ་སོགས་མི་དགེའི་ཡུལ་དུ་སྐྱེ།།
ཀྱལ་བས་ལོ་འབྲས་མི་སྨིན་དུས་ཚིགས་ལོག །རིང་དུ་མི་བརྟན་མི་གནས་ཡུལ་དུ་
སྐྱེ༑ ༑བརྣབ་སེམས་འབྲས་སོགས་ཉུང་ཞིང་སྐྲུན་པ་མང་། །བཟང་པོའི་དུས་ཚིགས་
འགྱུར་བ་མཐོང་བར་སྐྱེ། །གནོད་སེམས་ལོ་ཏོག་འབྲས་བུ་ཚ་ཞིང་ཁ། །རྒྱལ་པོ་
ཆོམ་རྐུན་མི་རྒོད་སྤྲུལ་ལ་སོགས། །རང་བཞིན་གནོད་པ་མང་བའི་ཡུལ་དུ་སྐྱེ། །
ལོག་ལྟས་རིན་ཆེན་འབྱུང་ཁུངས་མི་ལྡན་ཞིང༌། །སྨན་ཤིང་མེ་ཏོག་འབྲས་བུ་ཉུང་བ་
དང་༑ ༑སྐྱབས་དང་སྐྱོབ་པ་དཔུང་གཉེན་མེད་པར་སྐྱེ། །ཞེས་གསུངས་སོ། །
བཞི་པ་བྱེད་པའི་འབྲས་བུ་ནི། དྲན་པ་ཉེར་བཞག་ལས། སྐྱེས་བུ་གཏི་མུག་ཅན་
སྡིག་པ་བྱེད་པ་དེ་དག་ནི། ཡང་ཕྱིར་ཞིང་སྡིག་པ་འཕེལ་བས་རབ་ཏུ་སྡུག་བསྔལ་
བར་འགྱུར་རོ། །ཞེས་གསུངས་པ་བཞིན་སྡིག་པ་རྣམས་ཕྱི་ཕྱིར་འཕེལ་བར་བྱེད་
པའོ༑ ༑གཉིས་པ་དགེ་བའི་འབྲས་བུ་ལའང་སྔར་བཞིན་བཞི་སྟེ། རྣམ་སྨིན་ནི། ཆུང་
ངུས་མི་དང༌། འབྲིང་གིས་འདོད་ལྷ། ཆེན་པོས་ནི་བསམ་གཟུགས་ཀྱི་ཏིང་ངེ་འཛིན་
དང་འབྲེལ་བས་ཁམས་གོང་མ་གཉིས་སུ་སྐྱེའོ། །འབྲས་བུ་གཞན་རྣམས་ནི་སྔར་གྱི་
དེ་རྣམས་བཟློག་སྟེ་འབྲས་བུ་ཡིད་དུ་འོང་བར་རིག་པར་བྱ་སྟེ། རིན་ཆེན་ཕྲེང་བ་
ལས༑ ཆོས་འདིས་དམྱལ་བ་ཡི་དྭགས་དང་། །དུད་འགྲོ་དག་ལས་རྣམ་གྲོལ་ཞིང༌།།
ལྷ་དང་མི་ཡི་ནང་དག་ཏུ། །བདེ་དཔལ་རྒྱལ་སྲིད་རྒྱས་པ་འཐོབ། །བསམ་གཏན་
ཚད་མེད་གཟུགས་མེད་ནི། །ཚངས་སོགས་བདེ་བ་མྱོང་བར་བྱེད། །ཅེས་གསུངས་
སོ༑ ༑དེ་དག་ནི་མི་དགེ་བ་དང་བསོད་ནམས་ཆ་མཐུན་ཏེ་དགེ་བ་ཟག་བཅས་རྣམས་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཀྱི་འབྲས་བུ་ཡིན་ལ། འཁོར་བར་སྐྱེ་བའི་རྒྱུ་ཟག་པ་དང་བཅས་པ་ཀུན་ལས་རྣམ་་་
པར་གྲོལ་བ་ཐར་བ་ཆ་མཐུན་ཏེ་དམིགས་བཅས་བསོད་ནམས་ཀྱི་ཚོགས་དགེ་་་་
བཅུ་དང་ཕར་ཕྱིན་ལྔ་ལ་སོགས་པ་ཀུན་རྫོབ་པ་རྣམས་དང༌། དམིགས་མེད་ཡེ་ཤེས་
ཀྱི་ཚོགས་ཤེས་རབ་མཐའ་གཉིས་ལ་མི་གནས་པ་གཉིས་ཟུང་དུ་འབྲེལ་བའི་འབྲས་
བུ་ནི་སངས་རྒྱས་བྱང་སེམས་སོགས་ཀྱི་ཡོན་ཏན་ཇི་སྙེད་པ་རྣམས་ཡིན་ཏེ། རིན་
ཆེན་ཕྲེང་བ་ལས། སངས་རྒྱས་རྣམས་ཀྱི་གཟུགས་སྐུ་ནི། །བསོད་ནམས་ཚོགས་
ལས་བྱུང་བ་སྟེ། ཆོས་ཀྱི་སྐུ་ནི་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་
འཁྲུངས༑ ༑དེ་ལྟ་བས་ན་ཚོགས་འདི་གཉིས། །སངས་རྒྱས་ཉིད་ནི་ཐོབ་པའི་རྒྱུ། །
ཞེས་གསུངས་སོ། །
འབྲས་བུ་དེ་དག་དུས་ནམ་དུ་ཡང་ཆུད་ཟ་བ་མེད་པའི་ཚུལ་ཡང་། འདུལ་བ་ལུང་
ལས༑ ལས་རྣམས་བསྐལ་པ་བརྒྱར་ཡང་ནི། །ཆུད་མི་ཟ་བའང་ཚོགས་དང་དུས། །
རྙེད་ན་ལུས་ཅན་རྣམས་ལ་ནི། །འབྲས་བུ་དག་ཏུ་འགྱུར་བ་ཉིད། ཅེས་དང་། ཚོམས་
ལས༑ མཁའ་ལ་བྱ་དག་གནས་པ་དེའི། །གྲིབ་མ་ལྷན་ཅིག་འགྲོགས་པ་བཞིན། །
ལེགས་པར་བྱས་དང་ཉེས་པར་བྱས། །དེ་དག་འགྲོ་བའི་རྗེས་སུ་འབྲང་། །ཞེས་
དང་ ༣ ཏིང་འཛིན་རྒྱལ་པོ་ལས། དེ་ཡང་བྱས་པ་རེག་པར་མི་འགྱུར་མིན། །གཞན་
གྱིས་བྱས་པ་ཚོར་བར་འགྱུར་བའང་མེད། །ཅེས་དང་། བཤེས་སྤྲིང་ལས། སྡིག་པའི་
ལས་རྣམས་སྤྱད་པ་འགའ་ཡང་ནི། །དེ་ཡི་མོད་ལ་མཚོན་བཞིན་མི་གཅོད་དེ། །འཆི་
བའི་དུས་ལ་བབས་ན་སྡིག་པ་ཡི། །ལས་ཀྱི་འབྲས་བུ་གང་ལགས་མངོན་པར་
འགྱུར༑ ༑ཞེས་དང་། ཡོན་ཏན་རིན་པོ་ཆེའི་མཛོད་ལས། ས་བླ་མཐོན་པོར་གཤེགས་
པའི་མཁའ་ལྡིང་གི །གྲིབ་མ་རེ་ཞིག་བལྟ་བར་མི་མངོན་ཡང་། །ལུས་ཅན་དག་དང་
འདུ་འབྲལ་སྤང་བ་བཞིན། །ཚོགས་ཤིང་དུས་ལ་བབས་ཚེ་ལྷག་པར་མངོན། །ཞེས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
གསུངས་པ་བཞིན་དུ། འཕགས་པ་དགྲ་བཅོམ་པ་དག་ལའང་ལས་ཀྱི་འབྲས་བུ་སྨིན་
པ་མཐོང་ཞིང་། དེ་བཞིན་བཤེགས་པས་ཀྱང་། དབུ་བསྙུང་བ་སོགས་ཀྱི་ཚུལ་མཛད་
ན་གཞན་ལ་ལྟ་ཅི་སྨོས་སོ། ། ། །
གསུམ་པ་སྤང་བླང་དུ་བྱ་བར་གདམས་པ་ནི། རྣམ་སྨིན་ཐོག་ཏུ་བབས་ཚེ་བཅོས་སུ་
མེད༑ ༑ད་ལྟ་སྐལ་ལྡན་རང་དབང་ཡོད་དུས་འདིར། རང་གིས་རང་ཉིད་བསླུས་ན་སུ་
ཡིས་སྐྱོབ། །ཅེས་པས་བསྟན་ཏེ། དེ་ལྟར་ལས་འབྲས་ཆུད་མི་ཟ་བས་ལས་ངན་གྱི་
འབྲས་བུ་རྣམ་པར་སྨིན་ཏེ་དམྱལ་བ་སོགས་སུ་སྐྱེས་ནས་མི་བཟོད་པའི་སྡུག་བསྔལ་
ལུས་སེམས་ཀྱི་ཐོག་ཏུ་བབས་ཚེ་མི་འདོད་བཞིན་དུ་མྱོང་བ་ལས་བཅོས་སུ་མེད་དོ།།
དེས་ན་ད་ལྟ་ནི་སྤྱིར་སྙིགས་མ་ལྔ་ཆེས་ཆེར་བདོ་བའི་དུས་ཀྱི་ཐ་མ་ཆོས་མིན་སྤྱོད་པས་
ས་ཆེན་པོ་ཁྱབ་ཅིང་ཆོས་བཞིན་སྤྱོད་པ་ཉིན་སྐར་ལས་དཀོན་པའི་དུས་ཉིད་ཡིན་ནའང་
སངས་རྒྱས་བྱང་སེམས་ཀྱི་བླ་ན་མེད་པའི་ཐུགས་བསྐྱེད་ལས་དམ་པའི་ཆོས་ཀྱི་སྣང་
བས་ཀྱང་སླར་ཡང་ཡུལ་དུས་རེ་འགར་ཁྱབ་ཅིང༌། སློབ་བུ་ཁྱེད་རྣམས་ཀྱང་། རང་
ཉིད་རྒྱལ་བའི་བསྟན་པ་རིན་པོ་ཆེ་ལ་རབ་ཏུ་བྱུང་བའི་སྐལ་བ་དང་ལྡན་ལ། མཐུན་
པའི་ཡུལ་བཟང་པོར་གནས་པ་དང་། མཚན་ཉིད་ལྡན་པའི་དགེ་བའི་བཤེས་གཉེན་
ལ་ཡང་བརྟེན། རང་ཉིད་ཀྱང་ཡང་དག་པའི་དོན་ལ་མོས། སྐྱེ་བ་སྔ་མར་ཡང་བསོད་
ནམས་ཀྱི་རྒྱུ་བསྐྲུན་པ་ཡོད་པས་ཆོས་སྒྲུབ་པའི་མཐུན་རྐྱེན་ཚང་ཞིང་སྐྱེས་བུ་གསུམ་
གང་གི་ལམ་བསྒྲུབས་ཀྱང་རང་དབང་ཡོད་ཅིང་འཛམ་གླིང་ལས་ཀྱི་ས་པར་སྐྱེས་པའི་
དུས་འདིར་ནི། ཚེ་ཕྱི་མའི་དོན་ལ་མི་བརྩོན་པར་དགྲ་འདུལ་གཉེན་སྐྱོང་སོགས་ཀྱིས་
རྣམ་པར་གཡེངས་ཏེ་ཐར་བ་དང་ཐམས་ཅད་མཁྱེན་པ་ལ་སོགས་པ་དོན་ཆེན་པོ་དག་
ལ་དཔྱོད་པའི་བློ་མི་སྐྱེ་བས་ཆོས་ལ་འཇུག་པའི་བློ་སྐྱེར་མི་སྟེར་བ་དང༌། བརྒྱ་ལ་
ཐོས་པ་དང་བསམ་པ་དང་སྒོམ་པ་སོགས་ལ་ཞུགས་ཀྱང་ཚེ་འདི་པ་ཙམ་གྱི་ཆེད་དུ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སོང་ནས་དགེ་བ་ཅི་བྱས་མཐུ་ཆུང་བར་བྱས་ན་རང་གིས་རང་ཉིད་ད་རེས་ཆོས་ཡང་
དག་པ་སྒྲུབ་ཏུ་ཡོད་པ་ལས་ཤེས་བཞིན་དུ་བསླུས་པ་ཡིན་ཏེ། སྤྱོད་འཇུག་ལས།
འདི་འདྲའི་དལ་བ་རྙེད་གྱུར་ནས། །བདག་གིས་དགེ་གོམས་མ་བྱས་ན། །འདི་ལས་
བསླུས་པ་གཞན་མེད་དེ། །འདི་ལས་རྨོངས་པའང་གཞན་མེད་དོ། །ཞེས་པ་བཞིན་
ནོ། །དེ་ལྟར་བསླུས་ན། ཕྱིས་ངན་སོང་གི་གཡང་ས་ཆེན་པོར་ལྟུང་ཚེ་སུ་ཡིས་སྐྱོབ་
སྟེ་སུས་ཀྱང་སྐྱོབ་པར་མི་ནུས་ཏེ། དཔལ་ལྡན་ཟླ་བས། གང་ཚེ་རང་དབང་འཇུག་
ཅིང་མཐུན་གནས་པ། །གལ་ཏེ་འདི་བདག་འཛིན་པར་མི་བྱེད་ན། །གཡང་སར་ལྟུང་
བས་གཞན་དབང་འཇུག་གྱུར་པ། །དེ་ལས་ཕྱིས་ནས་གང་གིས་སློང་བར་འགྱུར། །
ཞེས་གསུངས་སོ། །སྐྱོན་མེད་དེ་སངས་རྒྱས་བྱང་སེམས་རྣམས་ཀྱིས་དམྱལ་བ་
སོགས་ནས་འདྲེན་པར་འགྱུར་རོ་སྙམ་ན་སངས་རྒྱས་ཀྱིས་ཇི་ལྟར་བསྟན་པ་ལྟར་་་་
སྤང་བླང་མ་བྱས་ན་རྣམ་སྨིན་མྱོང་ཚེ་སངས་རྒྱས་ཀྱིས་ཀྱང་ཞིང་ཁམས་སུ་རྡོ་འཕེན་
པ་ལྟར་འདྲེན་ནུས་པ་མ་ཡིན་ཏེ། ཇི་སྐད་དུ། ངས་ནི་ཁྱོད་ལ་ཐར་བའི་ཐབས་བསྟན་
པ༑ ༑ཐར་བ་རང་ལ་རག་ལས་ཤེས་པར་གྱིས། །ཞེས་དང༌། ཐུབ་རྣམས་སྡིག་པ་ཆུ་
ཡིས་འཁྲུ་བར་མི་མཛད་ཅིང་། །འགྲོ་བའི་སྡུག་བསྔལ་ཕྱག་གིས་ཀྱང་ནི་སེལ་མི་
མཛད་༑ ༑ཉིད་ཀྱི་རྟོགས་པ་གཞན་ལ་སྤོ་བ་མ་ཡིན་ཏེ། །ཆོས་ཉིད་ཞི་བ་བསྟན་པས་
གྲོལ་བར་མཛད་པ་ཡིན། །ཞེས་དང་། སངས་རྒྱས་ཕལ་བོ་ཆེ་ལས། ཟླ་བའི་དཀྱིལ་
འཁོར་ཤར་གྱུར་ཀྱང་། །སྣོད་དུ་མ་གྱུར་མི་སྣང་ལྟར། །སངས་རྒྱས་ཐུགས་རྗེའི་ཟླ་
བ་ཡང་། །སྐལ་བ་མེད་གྱུར་མི་སྣང་ངོ༌། །
ཞེས་དང༌། སྤྱོད་འཇུག་ལས། སངས་རྒྱས་བྱང་ཆུབ་སེམས་དཔའ་དག །གྲངས་
མེད་མང་པོ་འདས་གྱུར་ཀྱང་། །བདག་ནི་རང་གི་ཉེས་པས་དེས། །གསོ་བའི་སྤྱོད་
ཡུལ་མ་གྱུར་ཏོ། །ཞེས་གསུངས་སོ། །དེས་ན་ད་ལྟ་ཆོས་གང་ཉམས་སུ་ལེན་ཀྱང་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
རང་དབང་ཡོད་ཅིང་། རང་དབང་གི་གནས་སྐབས་འདི་ཉིད་ཀྱང་རྙེད་སླ་བ་དང་
ཡུན་རྟག་པ་མ་ཡིན་པ་ལ་བསམས་ཏེ་ཕྱི་མར་ཕན་པའི་དགེ་བ་ཞིག་སྙིང་ནས་མཛོད་
ཅིག་ཅེས་གདམས་པ་ཡིན་ནོ།། །།
བཞི་པ་འཁོར་བའི་སྡུག་བསྔལ་བཤད་པ་ལ་གསུམ་སྟེ། སྡུག་བསྔལ་གྱི་རང་བཞིན་
སྤྱིར་བཤད་པ། བྱེ་བྲག་སོ་སོར་བཤད་པ། འཁོར་བ་ལས་ཡིད་འབྱུང་བའི་ཐབས་
ལ་གདམས་པའོ། །དང་པོ་ནི། བཟོད་དཀའ་འཁོར་བའི་སྡུག་བསྔལ། ཞེས་པས་
བསྟན་ཏེ། དེ་ལྟར་ལས་དང་ལས་ཀྱི་རྣམ་པར་སྨིན་པ་ལ་ཡིད་ཆེས་པ་དེས། འཁོར་
བའི་རང་བཞིན་ལ་བསམས་པས་ཐར་བ་ལ་སྤྲོ་བར་འགྱུར་བ་དེའི་ཕྱིར། ཇི་སྐད་
བཤད་མ་ཐག་པའི་རྗེས་ཐོག དེ་ནས་འཁོར་བའི་སྡུག་བསྔལ་སྤྱི་དང་བྱེ་བྲག་ལ་
བསམ་པར་བྱ་དགོས་པས། དེ་ཡང་ཁམས་གསུམ་རིགས་དྲུག་གང་དུ་སྐྱེས་ཀྱང་
ཤིན་ཏུ་བཟོད་པར་དཀའ་བའི་སྡུག་བསྔལ་གྱིས་འགྲོ་བ་རྣམས་ནི་འཁོར་བའི་རྒྱ་མཚོ་
ཆེན་པོ་འདིར་ཀུན་ཏུ་སྡུག་བསྔལ་བར་བྱེད་པ་ཡིན་ཏེ། ལས་རྣམ་འབྱེད་ལས།
སྲིད་པའི་སྡུག་བསྔལ་ནི་བསིལ་བའི་སྐབས་མེད་པས་མེའི་འོབས་ལྟ་བུའོ། །
འཇིགས་ཤིང་ཉམ་ང་བས་གཅན་གཟན་ཁྲོ་བོ་དང་། མི་རྒོད་ཀྱི་ནང་ན་གནས་པ་ལྟ་
བུའོ༑ ༑ཐར་བའི་གོ་སྐབས་དཀའ་བས་རྒྱལ་པོའི་ཁྲི་མུན་ལྟ་བུའོ། །ཡང་དང་ཡང་དུ་
འབྱུང་བས་རྒྱ་མཚོའི་རླབས་ལྟ་བུའོ། །བདེ་འགྲོའི་སྲོག་འཇོམས་པས་དུག་ཧ་ལ་ལྟ་
བུའོ༑ ༑ཞེས་གསུངས་སོ། །དེ་ལྟར་ཉམ་ཐག་པའི་འགྲོ་བ་རྣམས་བདེ་བ་ཐོབ་པར་
འདོད་ཀྱང་དེའི་རྒྱུ་དགེ་བ་མི་སྤྱད། སྡུག་བསྔལ་འདོར་བར་འདོད་ཀྱང་དེའི་རྒྱུ་མི་
དགེ་བ་ལ་ནན་གྱིས་ཞུགས་ཏེ་མར་མེའི་འོད་ལ་ཕྱེ་མ་ལེབ་བཞིན་ཆགས་པས་འཁོར་
བ་མུ་མེད་དུ་འཁྱམས་ཏེ། སྤྱོད་འཇུག་ལས། སྡུག་བསྔལ་འདོར་འདོད་སེམས་ཡོད་
ཀྱང་། །སྡུག་བསྔལ་ཉིད་ལ་མངོན་པར་རྒྱུག །བདེ་བ་འདོད་ཀྱང་གཏི་མུག་པས། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རང་གི་བདེ་བ་དགྲ་ལྟར་འཇོམས། །ཞེས་གསུངས་སོ། །དེ་ལྟར་རྨོངས་པའི་དབང་
གིས་འཁོར་བ་ཐོག་མ་མེད་པ་ནས་སྡུག་བསྔལ་གྲངས་མེད་པ་མྱོང་བ་ཡང་། དྲན་པ་
ཉེར་བཞག་ལས། དགེ་སློང་དག་སྲིད་པའི་ཁམས་ལ་སྒོ་བར་གྱིས་ཤིག དེ་ཅིའི་ཕྱིར་
ཞེ་ན། ཐོག་མ་མེད་པའི་འཁོར་བ་ན་འཁོར་བ་གང་གི་ཚེ། གྲོག་སྤུར་དུ་སྐྱེས་ཏེ་དོར་
བའི་ལུས་ཀྱང་གཅིག་ཏུ་བསྡམས་ཏེ་ཕུང་པོར་བྱས་ན་རིའི་རྒྱལ་པོ་རི་རབ་བས་ཀྱང་
ཆེས་མཐོ་ཞིང་། ། ངུས་པའི་མཆི་མའང་རྒྱ་མཚོ་བཞིའི་ཆུ་ལས་ལྷག་གོ ། །
དམྱལ་བ་དང་ཡི་དྭགས་སུ་གྱུར་པ་དེའི་ཚེ་ལན་གྲངས་གྲངས་མེད་དཔག་ཏུ་མེད་པ་
ཞིག་བཏུང་པའི་ཟངས་ཞུན་ཁོལ་མ་དང་། ཁྲག་དང༌། ཆུ་སེར་དང་། རྣག་དང་། །
ངར་སྣབས་ཀྱང་འདི་ལྟར་གླིང་བཞིའི་ནང་ནས་རྒྱ་མཚོར་འབབ་པའི་ཆུ་ཀླུང་ཆེན་པོ་
བས་མང་ཞིང་། འདོད་པ་དག་གི་ཕྱིར་མགོ་དང་། མིག་དང་། ཡན་ལག་དང་། ཉིང་
ལག་བཅད་པའང་གངྒཱའི་ཀླུང་གི་བྱེ་མ་སྙེད་ཀྱི་འཇིག་རྟེན་གྱི་ཁམས་ན་ས་དང༌། ཆུ་
དང་། མེ་དང༌། རླུང་གི་རྡུལ་ཤིན་ཏུ་ཕྲ་བ་སྙེད་ལས་འདས་པའི་གྲངས་དང་མཉམ་
པར་གྱུར་ཏོ། །ཞེས་གསུངས་སོ། །ཕྱིས་ཀྱང་སྤང་བླང་ཚུལ་བཞིན་མ་བྱས་ན་དེ་
བཞིན་འཁོར་བའི་སྡུག་བསྔལ་ལ་མུ་མཐའ་མེད་དེ། བཤེས་སྤྲིང་ལས། རེ་རེས་རྒྱ་
མཚོ་བཞི་ལས་ལྷག་པ་ཡི། །འོ་མ་བཏུངས་ཏེ་ད་དུང་སོ་སོ་ཡི། །སྐྱེ་བོའི་རྗེས་སུ་
འབྲང་བའི་འཁོར་བ་པས། །དེ་བས་ཆེས་མང་སྙེད་ཅིག་བཏུང་འཚལ་ལོ། ། 1:|:
ཞེས་གསུངས་སོ། །ལྷ་ཡུལ་སོགས་ན་གནས་སྐབས་སུ་བདེ་བ་ལྟར་སྣང་ནའང་དོན་
དུ་སྡུག་བསྔལ་བསླུ་བའི་ཆོས་ཅན་ལས་མ་འདས་ཏེ། མགོན་པོ་ཀླུ་སྒྲུབ་ཀྱིས། ལྷ་
ཡུལ་འདོད་བདེ་ཤིན་ཏུ་ཆེན་པོ་དང༌། །ཚངས་ཉིད་ཆགས་བྲལ་བདེ་བ་ཐོབ་ནས་
སླར་༑ ༑མནར་མེད་མེ་ཡི་བུད་ཤིང་གྱུར་པ་ཡིས། །སྡུག་བསྔལ་རྒྱུན་མི་འཆད་པར་
བསྟེན་འཚལ་ལོ། །ཞེས་གསུངས་པ་བཞིན་དུ་ཤེས་པར་བྱའོ། །གཉིས་པ་བྱེ་བྲག་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སོ་སོར་བཤད་པ་ནི། བྱེ་བྲག་རྣམས། །ཞེས་པས་བསྟན་ཏེ། དེ་ཡང་འགྲོ་བ་ སོ་ སོའི་
རང་གི་ལས་སྣང་གིས་སྡུག་བསྔལ་གྱི་བྱེ་བྲག་བསམ་གྱིས་མི་ཁྱབ་པ་ཡོད་པ་རྣམས་
ཀྱང་བསྡུ་ན་དྲུག་ལས། དང་པོ་དམྱལ་བ་ལ་ཚ་དམྱལ་བརྒྱད་ཀྱི་དང་པོ་ཡང་སོས་ནི།
ཀུན་མཁྱེན་ཆེན་པོས། ཡང་སོས་ལྕགས་ཀྱི་མདག་མེ་འབར་བའི་སྟེང་། །ཕན་ཚུན་
འདུས་ནས་མཚོན་གྱིས་སྲོག་དང་འབྲལ། །ཡང་སོས་སྒྲ་ཡིས་སྔར་བཞིན་སྡུག་
བསྔལ་བ། །ལས་ཟད་བར་དུ་དེ་ལྟར་མྱོང་འཚལ་ལོ། །ཞེས་གསུངས་སོ། །ཚེ་ཚད་
ནི༑ དྲན་ཉེར་ལས། མི་ལོ་བྱེ་བ་ཕྲག་འབུམ་དང༌། ཡང་དྲུག་ཁྲི་དང་།
སྟོང་ཕྲག་གཉིས་ཀྱི་བར་དུ་ཐུབ་པར་གསུངས་སོ། །
གཉིས་པ་ཐིག་ནག་ནི། ཀུན་མཁྱེན་ཆེན་པོས། ཐིག་ནག་འབར་བའི་སོག་ལེས་
གཤགས་བཞིན་འབྱར། །འབྱར་བཞིན་གཤགས་པས་ཤིན་ཏུ་སྡུག་བསྔལ་བ། །
ཞེས་དང༌། ཚེ་ཚད་ནི། མི་ཡི་ལོ་བརྒྱར་རྩ་གསུམ་ཞག་གཅིག་སྟེ། །དེ་ཡི་ལོ་སྟོང་
ཐིག་ནག་ཞག་གཅིག་ལ། །རང་ལོ་སྟོང་ཐུབ། ཅེས་སོ། །དེའི་འོག་ན་བསྡུས་
འཇོམས་ཡོད་ཏེ། སློབ་སྤྲིངས་ལས། རི་དང་མཉམ་ལུག་རུ་རིང་འཇིགས་སུ་རུང་བ་
གཉིས༑ ༑འདུས་པའི་ཕྲག་ཏུ་ལུས་ཀུན་ཕྱེ་མར་བརླག་ཅིང་འཇོམས། །ཅུང་ཟད་
བསིལ་བའི་ཆུང་ཞིག་ལངས་པས་བརྟས་ནས་དེ། །དེ་བཞིན་ཕྱིར་ཡང་ལན་བརྒྱར་
ཀུན་ནས་ཕྱེ་མར་རློག །ཅེས་གསུངས་སོ། །་，
ཚེ་ཚད་ནི། དྲན་ཉེར་ལས། བསྡུས་འཇོམས་པ་དག་གིས་མི་རྣམས་ཀྱི་ལོ་བྱེ་བ་ཕྲག་
སུམ་འབུམ་དང་། ཡང་དྲུག་ཁྲི་བརྒྱད་སྟོང་རྩ་གཅིག་གི་བར་དུ་ཐུབ་སྟེ། ཞེས་སོ། །
ངུ་འབོད་ནི། ཀུན་མཁྱེན་ཆེན་པོས། ངུ་འབོད་འབར་བའི་མེས་ཚིག་འོ་དོད་འབོད།།
ལྕགས་ཞུན་བསྐོལ་བར་འཚེད་པས་སྡུག་བསྔལ་བ། །མི་ལོ་བཞི་བརྒྱ་དགའ་ལྡན་
ཉིན་ཞག་གཅིག །དེ་ཡི་བཞི་སྟོང་དུ་འབོད་ཞག་གཅིག་སྟེ། །རང་ལོ་བཞི་སྟོང་བར་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
དུ་སྡུག་བསྔལ་བ། །ཞེས་སོ། །ངུ་འབོད་ཆེན་པོ་ནི། དེ་ཉིད་ཀྱིས། འབོད་སྒྲོགས་
ཆེན་པོ་ལྕགས་ཁྱིམ་འབར་བ་རུ། །འབར་བའི་མེས་བསྲེགས་གཤིན་རྗེས་འཚོག་
པར་བགྱིད། །མི་ལོ་བརྒྱད་བརྒྱ་འཕྲུལ་དགའི་ཞག་གཅིག་སྟེ། །དེའི་ ལོ་ བརྒྱད་ སྟོང་
ངུ་འབོད་ཆེའི་ཞག་གཅིག །རང་ལོ་བརྒྱད་སྟོང་བར་དུ་སྡུག་བསྔལ་བ། །ཞེས་སོ། །
ཚ་བ་ནི། དེ་ཉིད་ཀྱིས། ཚ་བ་ལྕགས་ཁང་ནང་ཞུགས་མདུང་ཐུང་གིས། །ཀླད་པ་
འགེམས་ཤིང་ཐོ་བས་རབ་ཏུ་བརྡུངས། །འབར་བའི་མེ་ལྕེས་ཕྱི་ནང་ཀུན་ཏུ་བསྲེག།
མི་ལོ་སྟོང་དང་དྲུག་བརྒྱ་གཞན་འཕྲུལ་ཞག །དེ་ཡི་ལོ་ཁྲི་དྲུག་སྟོང་ཚ་བའི་ཞག །
རང་ལོ་ཁྲི་དང་དྲུག་སྟོང་བར་ཐུབ་པ། །ཞེས་གསུངས་སོ། ། ན་
རབ་ཏུ་ཚ་བ་ནི། དེ་ཉིད་ཀྱིས། རབ་ཏུ་ཚ་བ་ལྕགས་ཁྱིམ་ཉིས་རིམ་ནང་། །འབར་
བའི་མེ་དང་མདུང་རྩེ་གསུམ་པས་བསྣུན། །སྤྱི་བོ་ཕྲག་པ་གཉིས་བྱུང་ལེབ་མས་
དཀྲིས༑ ༑ཟངས་ཆེན་ཁོལ་མར་འཚེད་པས་སྡུག་བསྔལ་བ། །ཚེ་ཚད་བར་གྱི་བསྐལ་
པ་ཕྱེད་ཐུབ་སྟེ། །མི་ལོའི་གྲངས་ཀྱིས་གཞལ་པའི་ཡུལ་ལས་འདས། །ཞེས་སོ། །
མནར་མེད་ནི། དེ་ཉིད་ཀྱིས། མནར་མེད་ལྕགས་ཁང་མེ་ལྕེ་འབར་བའི་ནང་། །
སེམས་དམྱལ་ཀུ་ཅོ་སྨྲེ་སྔགས་འདོན་པ་ལས། །མེ་དང་སེམས་ཅན་སོ་སོར་མཐོང་བ་
མེད༑ ༑མར་མེ་འབར་བ་སྙིང་པོ་ལ་ཞན་བཞིན། །སྲོག་གི་ཟུངས་ཙམ་མེ་ནང་དབུས་
གནས་པ། །བར་བསྐལ་གནས་པའི་ཡུན་གཅིག་བརྣག་དགོས་ཏེ། །ཞེས་གསུངས་
སོ༑ ༑ཉི་ཚེ་བའི་དམྱལ་བ་ནི། དེ་ཉིད་ཀྱིས། ཉི་ཚེ་རི་དང་ལྗོན་ཤིང་ནམ་མཁའ་
དང་༑ ༑བྲག་བར་མེ་ཆུ་ངེས་མེད་གནས་རྣམས་སུ། །ཉུང་ངུར་གནས་དང་འདུས་དང་
གཅིག་པུར་གནས། །དེར་ནི་སྡུག་བསྔལ་གང་རུང་རེ་རེས་གདུངས། །ཞེས་སོ། །
ཉེ་འཁོར་ནི། ཉེ་འཁོར་མནར་མེད་ཁང་པའི་ཕྱི་རོལ་བཞིར། །མེ་མ་མུར་དང་རོ་
མྱགས་མཚོན་ཆའི་ཐང༌། །ཆུ་བོ་རབ་མེད་བཞི་བཞི་བཅུ་དྲུག་གོ །ཞེས་སོ། །གྲང་
7)



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
མ
དམྱལ་ནི་ཀུན་མཁྱེན་ཆེན་པོས། གངས་སོགས་ཤིན་ཏུ་གྲངས་བའི་གནས་དག་ཏུ།།
མུན་ནག་བུ་ཡུག་འཚུབས་པས་སྦྲེབས་པའི་ལུས། །ཆུ་བུར་ཅན་དང་ཆུ་བུར་རྡོལ་བ་
ཅན༑ །གྲང་བས་སོ་འཐམས་སྨྲེ་སྔགས་ཨ་ཆུ་ཟེར། །ཀྱེ་ཧུད་ཨུཏྤལ་ལྟར་གས་པད་
མ་དང་། །པད་མ་ཆེ་ལྟར་གས་པའི་རྨ་ནང་དུ། །སྲོག་ཆགས་མཆུ་རྣོན་འབར་བས་ཟ་
བ་ནི། །ཇི་སྲིད་ལས་མཐའ་གཏག་ཚེ་གཡོ་བར་འགྱུར། །ཞེས་གསུངས་སོ། །ཚེ་
ཚད་ནི། དྲན་པ་ཉེར་བཞག་ལས། འདི་ལྟ་སྟེ། གྲོང་ཁྱེར་ཀོ་ས་ལའི་བྲེས་གྲངས་སུ་
བཅལ་བའི་ཏིལ་གྱིས་ཚོགས་བཅུ་ཚན་ཉི་ཤུ་ཤོང་བའི་རྫ་ང་ཞིག་ཏིལ་གྱིས་བར་མཚམས་
མེད་པར་ཡོངས་སུ་བཀང་སྟེ། ཆུ་བུར་ཅན་གྱི་དམྱལ་བ་ལས་ལོ་བརྒྱ་བརྒྱ་ན་ཏིལ་
ཉག་མ་རེ་རེ་ཕྱིར་ཕྱུང་བས་ཟད་པར་གྱུར་པ་དེའི་ཚེ། ཆུ་བུར་ཅན་གྱི་སེམས་ཅན་ཚེ་
འཕོ་བར་རིག་པར་བྱ་སྟེ། གཞན་དག་ནི་དེ་བས་ཀྱང་ཆེས་ལྷག་པ་ཉི་ཤུས་བསྒྲེས་
པའི་སྡུག་བསྔལ་ཆེན་པོ་བརྣག་དགོས་སོ། །ཞེས་གསུངས་སོ། ། །
གཉིས་པ་ཡི་དྭགས་ནི། ཇི་སྐད་དུ། ལུས་ཆེ་རྐང་ལག་ཕྲ་ཞིང་ལྟོ་བ་ཡངས། །
མགྲིན་པ་ཕྲ་ཞིང་ཁབ་ཀྱི་མིག་ཙམ་ཁ། །ཟས་སྐོམ་མི་རྙེད་བཀྲེས་སྐོམ་འབར་བས་
གདུངས༑ ༑སྨན་ཤིང་མེ་ཏོག་ལ་སོགས་མཐོང་བས་སྐམ། །ཕྱི་རོལ་ཡིད་དུ་མི་འོང་
ངན་སྐྱུག་ཟ། །ཟས་སྐོམ་མཐོང་ཡང་སྲུང་བར་སྣང་བ་དང་། །ནང་གི་སྒྲིབ་པས་ལྟོ་
བར་མེ་འབར་ཞིང་། །ཁ་ནས་མེ་ལྕེ་དུད་པར་བཅས་པ་འཐུལ། །སྤྱི་མཐུན་སྒྲིབ་
པས་དབུལ་ཕོངས་འཇིགས་སྔངས་འཚེ། །ཉམ་ངའི་གནས་སུ་མགོན་མེད་སྡུག་
བསྔལ་ཉེན། །ཞེས་གསུངས་པ་བཞིན་དུ་བྱིངས་ན་གནས་པ་དང་མཁའ་ལ་རྒྱུ་བ་
བཅས་ལ་བཀྲེས་སྐོམ་སོགས་སྡུག་བསྔལ་བཟོད་དུ་མེད་པ་ཡོད་དོ། །ཚེ་ཚད་ནི་མིའི་
ཟླ་བ་གཅིག་ལ་ཡི་དྭགས་ཀྱི་ཉིན་ཞག་གཅིག་ཏུ་བརྩིས་པའི་རང་ལོ་ལྔ་བརྒྱ་ཐུབ་བོ།།
གསུམ་པ་དུད་འགྲོ་ལ་བྱིངས་ན་གནས་པ་དང་ཁ་ཐོར་བ་གཉིས་སོ། །དེ་ཡང་ཇི་སྐད་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
དུ༑ དུད་འགྲོ་བྱིངས་གནས་ཆུ་གཏེར་བཞི་ཡི་ཁྱོན། །གཅིག་གིས་གཅིག་ཟ་སྡུག་
བསྔལ་དཔག་ཏུ་མེད། །གླིང་བར་མུན་ནག་རྒྱ་མཚོར་གནས་པ་ཡང་། །ཚ་གྲང་
བཀྲེས་སྐོམ་གཅིག་ཟའི་འཚེ་བས་འཇིགས། །ཁ་འཐོར་མི་ཡུལ་བྱ་དང་རི་དྭགས་
སོགས༑ ༑རྔོན་པས་གཙེ་ཞིང་རང་རང་གནོད་པས་ཉེན། །རྟ་གླང་རྔ་མོང་ར་དང་བོང་
བུ་སོགས། །བཀོལ་སྤྱོད་བརྡེག་འཚོག་སྡུག་བསྔལ་མཐའ་ཡས་ཤིང་། །ཤ་དང་
པགས་པ་རུས་པའི་ཕྱིར་འཆི་བས། །རང་བཞིན་སྡུག་བསྔལ་ཕ་མཐའ་མི་མངོན་
ཞིང་༑ ༑ཞེས་གསུངས་པ་བཞིན་སྡུག་བསྔལ་གྱི་རྣམ་གྲངས་བརྗོད་དུ་མེད་དོ། །ཚེ་
ཚད་ནི་མཐའ་གཅིག་ཏུ་མ་ངེས་སོ། ། ། །
བཞི་པ་མིའི་སྡུག་བསྔལ་ནི་ཇི་སྐད་དུ། མི་རྣམས་ལ་ཡང་བདེ་བའི་སྐབས་མེད་དེ།།
མྱ་ངན་ཡིད་མི་བདེ་དང་འཁྲུག་ལ་སོགས། །གཅིག་མ་སངས་བར་གཅིག་གིས་སྡུག་
བསྔལ་དང༌། །ཟས་སོགས་དུག་འདྲེས་ཟོས་པས་འགྱུར་བ་དང༌། །ཟས་གོས་སྤྱོད་
ལམ་ཉེས་པས་ནད་སོགས་སུ། །ཕྱི་མའི་སྡུག་བསྔལ་འདུ་བྱེད་མཚོན་པ་སྟེ། །སྡུག་
བསྔལ་ཉིད་གསུམ་དག་དང་དེ་བཞིན་དུ། །སྐྱེ་རྒ་ན་འཆི་མི་སྡུག་ཕྲད་པ་དང་། །
སྡུག་བྲལ་འདོད་པས་ཕོངས་དང་ཉེ་བར་ལེན། །རྣམ་པ་བརྒྱད་ཀྱིས་སྡུག་བསྔལ་
ཚད་མེད་དེ། །ཞེས་གསུངས་སོ། །ཚེ་ཚད་ནི་སྒྲ་མི་སྙན་ལས་གཞན་ལ་མ་ངེས་པ་
སྔར་བཤད་པ་བཞིན་ནོ། །ལྔ་པ་ལྷ་མིན་གྱི་སྡུག་བསྔལ་ནི། ཇི་སྐད་དུ། ལྷ་མིན་
རྣམས་ལའང་བདེ་བའི་སྐབས་མེད་དེ། །དོན་མེད་འཐབ་རྩོད་འཁྲུག་ཅིང་ཞེ་སྡང་
ལ༑ །ལྷ་ཡི་དཔལ་ལ་མི་བཟད་ཕྲག་དོག་ལྡན། །གཡུལ་ངོར་སྡུག་བསྔལ་བརྒྱ་ཕྲག་
བསྟེན་འཚལ་ལོ། །ཞེས་གསུངས་པ་བཞིན་ཤེས་པར་བྱའོ། །དྲུག་པ་ལྷའི་སྡུག་
བསྔལ་ནི། ཇི་སྐད་དུ། འདོད་ལྷའི་གནས་ནའང་སྡུག་བསྔལ་ཚད་མེད་དེ། །བག་
མེད་འདོད་པས་མྱོས་དང་འཆི་འཕོ་དང༌། །མེ་ཏོག་རྙིང་དང་སྟན་ལ་ཉམས་མི་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
དགའ༑ ༑་གྲོགས་ཀྱིས་སྤོང་དང་ཕྱི་མའི་གནས་ལ་འཇིགས། །ཚོར་བ་མི་བཟད་ལྷ་ཡི་
ཞག་བདུན་འབྱུང་། །ཞེས་དང་། མགོན་པོ་ཀླུ་སྒྲུབ་ཀྱིས། ཚངས་རིས་ལ་སོགས་
བསམ་གཏན་ལྷུན་གྲུབ་ཀུན། །འོད་དང་ཁ་དོག་གཟི་བརྗིད་མཐའ་ཡས་ཀྱང་། །
བདག་རྟོག་བག་ལ་ཉལ་བ་མ་གཟིགས་ནས། །ཤི་ནས་དམྱལ་བར་སྐྱེ་བ་ཆ་མེད་
དམ༑ ༑ཞེས་གསུངས་སོ། །
དེ་ལྟར་སྲིད་པའི་བྱེ་བྲག་གང་དུ་སྐྱེས་ཀྱང་སྡུག་བསྔལ་འབའ་ཞིག་ལས་མ་འདས་
ཤིང་དེའང་ཕྱོགས་ཀྱི་མུ་མཐའ་མེད་པ་ཡང་ཡིན་ཏེ། རིན་ཆེན་ཕྲེང་བ་ལས། ཕྱོགས་
རྣམས་ཀུན་ཏུ་ནམ་མཁའ་དང༌། །ས་དང་ཆུ་དང་མེ་དང་རླུང༌། །ཇི་ལྟར་མཐའ་ཡས་
དེ་བཞིན་དུ། །སེམས་ཅན་སྡུག་བསྔལ་མཐའ་ཡས་འདོད། །ཅེས་པ་བཞིན་དུ་ཤེས་
པར་བྱའོ། །གསུམ་པ་འཁོར་བ་ལས་ཡིད་འབྱུང་བའི་ཐབས་ལ་གདམས་པ་ནི། དྲན་
པ་ཙམ་གྱིས་བ་སྤུ་གཡོ་ནུས་ན། །བགྲང་ཡས་དུ་ཁས་ལུས་སེམས་གདུངས་བའི་ཚེ།།
ཇི་འདྲ་ཡིན་ཞེས་རང་ལ་གྲོས་མོལ་མཛོད། །ཅེས་པས་བསྟན་ཏེ། དེ་ཡང་འཁོར་
བའི་སྡུག་བསྔལ་སྤྱི་དང་ཁྱད་པར་དམྱལ་བའི་སྡུག་བསྔལ་རྣམས་དངོས་སུ་མྱོང་ན་
ལྟ་ཅི་ཐ་ན་སྔོན་དམྱལ་བའི་སྡུག་བསྔལ་གྱི་རྣམ་གྲངས་རྣམས་རི་མོར་བྲིས་པ་མཐོང་
བའམ་ཐོས་པ་རྣམས་ད་ལྟ་དུན་པ་ཙམ་གྱིས་ཀྱང་བློ་ལྡན་རྣམས་རབ་ཏུ་འཇིགས་ཏེ་
ལུས་ཀྱི་བ་སྤུ་རྣམས་ཀྱང་གཡོ་བ་སྟེ་རྒྱས་པར་བྱེད་ནུས་ཏེ། མགོན་པོ་ཀླུ་སྒྲུབ་ཀྱིས།
དམྱལ་བ་བྲིས་པ་མཐོང་དང་ཐོས་པ་དང་། །དྲན་དང་བཀླག་དང་གཟུགས་སུ་བགྱིས་
རྣམས་ཀྱང༌། །འཇིགས་པ་བསྐྱེད་པར་འགྱུར་ན་མི་བཟད་པའི། །རྣམ་སྨིན་ཉམས་
སུ་མྱོང་ན་སྨོས་ཅི་འཚལ། །ཞེས་གསུངས་པ་བཞིན་ནོ། །
དེས་ན་དེ་དག་རྣམས་སུ་སྐྱེ་བའི་རྒྱུ་མི་དགེ་བ་ནི་སྔོན་བསགས་པའང་དཔག་ཏུ་མེད་
ཅིང་༑ ད་དུང་ཡང་ཤིན་ཏུ་འབྱུང་ཉེ་བས་བསག་པར་འགྱུར་བས་དེ་དག་རྣམས་སུ་
༡༣



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མི་སྐྱེ་བའི་ངེས་པའང་མེད། གལ་ཏེ་སྐྱེས་ནས་བགྲང་ཡས་དུ་ཁས་ཏེ་དཔག་ཏུ་མེད་
པའི་སྡུག་བསྔལ་དྲག་པོ་ནི་ཇི་ལྟར་ན། མགོན་པོ་ཀླུ་སྒྲུབ་ཀྱིས། འདི་ན་ཉིན་གཅིག་
མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབས་སྡུག་བསྔལ་གང་ལགས་པ། །
དེས་ནི་དམྱལ་བའི་སྡུག་བསྔལ་ཆུང་ངུ་ལའང་། །འོལ་ཡང་མི་བགྱི་ཆར་ཡང་མི་ཕོད་
དོ༑ ༑ཞེས་པ་ལྟ་བུ་དེ་ཉིད་ཀྱིས་བདག་གི་ལུས་དང་སེམས་ནི་མི་ལོ་བྱེ་བ་ཕྲག་བརྒྱ་
སྟོང་དུ་མར་ཡོངས་སུ་གདུང་བའི་དུས་ན། ད་ལྟ་སྡུག་བསྔལ་ཆུང་ངུ་ལའང་མི་བཟོད་
ན་དེ་ཚེ་ཇི་འདྲ་བས་བཟོད་པ་ཡིན་ཞེས་ཉི་མ་རེ་རེ་ཞིང་རང་གིས་རང་ཉིད་ལ་ཡང་
ཡང་གྲོས་མོལ་མཛོད་ཅིག་དང་དེས་འཁོར་བ་མཐའ་དག་ལས་ཡིད་འབྱུང་ཞིང་སྤང་
བླང་ཚུལ་བཞིན་བྱེད་པར་འགྱུར་རོ་ཞེས་ཡིད་འབྱུང་བ་དང་སྤང་བླང་ཚུལ་བཞིན་བྱེད་
ནུས་པའི་ཐབས་ལ་གདམས་པའོ། །དེ་དག་གིས་ཐུན་མོང་ཕྱིའི་སྔོན་འགྲོ་ལེགས་པར་
གྲུབ་བོ།། ། །
༈ གཉིས་པ་ཐུན་མིན་ནང་གི་སྔོན་འགྲོ་ལ། ཐེག་པ་ཆེན་པོའི་ལམ་མཐའ་
དག་གི་གཞི་རྟེན་སྐྱབས་འགྲོ་དང་། ལམ་གྱི་དངོས་གཞི་སེམས་བསྐྱེད། ཉམས་
རྟོགས་ཀྱི་འགལ་རྐྱེན་སྡིག་སྒྲིབ་སྦྱང་བ་སྟེ་གསུམ་ལས། དང་པོ་ལའང་གསུམ་སྟེ། །
དཀོན་མཆོག་ཁོ་ན་སྐྱབས་ཡུལ་ཡིན་པའི་འཐད་པ། ཐོབ་བྱ་འབྲས་བུའི་སྐྱབས་འགྲོ
འཐོབ་བྱེད་རྒྱུའི་སྐྱབས་འགྲོ་བཤད་པའོ། །དང་པོ་ནི། འདི་འདྲའི་འཇིགས་ཆེན་
ཤིན་ཏུ་ཐར་དཀའ་ལས། །འདྲེན་པའི་ནུས་ལྡན་གཞན་ནས་རྙེད་མི་སྲིད། །ཅེས་
པས་བསྟན་ཏེ། དེ་ལ་སྐྱབས་སུ་འགྲོ་བ་པོ་རྟེན་གྱི་སྒོ་ནས་སྐྱེས་བུ་ཆུང་འབྲིང་གཉིས་
ནི་རང་དོན་དུ་མཐོ་རིས་དང་ཐར་བའི་ཆེད་དུ་སྐྱབས་སུ་འགྲོ་ལ། སྐྱེས་བུ་ཆེན་པོ་ནི།
གཞན་སེམས་ཅན་རྣམས་འཁོར་བ་ལས་སྒྲོལ་བའི་ཕྱིར་སྐྱབས་སུ་འགྲོའོ། །དེ་
གསུམ་གང་ཡིན་ཀྱང་ཡང་དག་པའི་སྐྱབས་གནས་ནི་དཀོན་མཆོག་ཁོ་ན་ཡིན་ཏེ། །



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སྡུག་བསྔལ་གསུམ་གྱིས་བརྒྱུད་མར་མནར་བ་འདི་འདྲའི་འཇིགས་པ་ཆེན་པོ་དང་
ལྡན་པ་ཤིན་ཏུ་ཡུན་རིང་བ་བསྐལ་པ་གྲངས་མེད་མང་པོ་འདས་ཀྱང་ཐུར་བར་དཀའ་
བ་འཁོར་བའི་རྒྱ་མཚོ་འདི་ཉིད་ལས་ཡང་དག་པར་འདྲེན་པའི་ནུས་པ་ཆེན་པོ་དང་
ལྡན་པ་ནི་གཞན་དབང་ཕྱུག་དང་ཁྱབ་འཇུག་སོགས་འཇིག་རྟེན་པའི་ལྷ་མཐུ་བོ་ཆེ་
དང་ཀླུ་མཐུ་བོ་ཆེ་རྣམས་ཀྱི་ཁྲོད་ནུས་རྙེད་མི་སྲིད་དེ། དེ་དག་ནི་རང་རང་ཡང་
འཁོར་བའི་སྡུག་བསྔལ་ལས་མ་འདས་པའི་ཕྱིར་རོ། ། ན་
དེ་ཡང་མདོ་རྒྱལ་མཚན་དམ་པ་ལས། འཇིགས་པས་སྐྲག་པའི་མི་རྣམས་ནི། །ཕལ་
ཆེར་རི་དང་ནགས་ཚལ་དང་། །ཀུན་དགའ་ར་བ་མཆོད་རྟེན་དང༌། །ལྗོན་ཤིང་དག་
ལ་སྐྱབས་སུ་འགྲོ། །སྐྱབས་དེ་གཙོ་བོ་མ་ཡིན་ཞིང་། །སྐྱབས་དེ་མཆོག་གྱུར་མ་ཡིན་
ཏེ༑ ༑སྐྱབས་དེ་དག་ལ་བརྟེན་ནས་ནི། །སྡུག་བསྔལ་ཀུན་ལས་རབ་མི་ཐར། །ཞེས་
དང་༑ པུ་ཏོ་བས། འོ་སྐོལ་འཁོར་བ་དང་ངན་སོང་གི་སྡུག་བསྔལ་གྱིས་འཇིགས་པ་
ལ་སྐྱབས་གནས་ཀྱི་ཇོ་བོས་སངས་རྒྱས་བཅོམ་ལྡན་འདས་ལ་སྐྱབས་སུ་འགྲོ་དགོས།
གཞན་འཇིག་རྟེན་གྱི་ཕུ་དང་དབང་ཕྱུག་སོགས་དང་། ལྷ་ཀླུ་མཐུ་ཆེ་བ་རྣམས་ཀྱིས་
འོ་སྐོལ་སྐྱབས་གནས་མི་བཏུབ་སྟེ། ཁོ་རང་ཡང་འཁོར་བ་ལས་མ་འདས། ཞེས་
དང་། རྒྱལ་སྲས་ཐོགས་མེད་ཀྱིས། དེར་ནི་འཇིག་རྟེན་ལྷ་དང་མི་རྣམས་ནི། །རང་
ཡང་འཇིགས་པ་དག་ལས་མ་གྲོལ་བས། །གཞན་དག་སྐྱོབས་པའི་ནུས་པ་མེད་པས་
ན༑ ༑་གཏན་གྱི་སྐྱབས་མཆོག་མིན་པར་ཤེས་བྱས་ནས། །གང་ལ་སྐྱབས་ན་གནས་
སྐབས་མཐར་ཐུག་གི །བདེ་བ་ཐམས་ཅད་ངེས་པར་སྩོལ་ནུས་པས། །དཀོན་མཆོག་
གསུམ་ལ་བློ་ལྟོས་ལེགས་གཏད་ནས། །གུས་པའི་ཡིད་ཀྱིས་སྐྱབས་འགྲོ་དྲག་ཏུ་བྱ།།
ཞེས་དང༌། འཇམ་མགོན་ས་སྐྱ་པཎྜི་ཏས། འགྲོ་མགོན་སངས་རྒྱས་བཞུགས་བཞིན་
དུ༑ ༑སྟོན་པ་གཞན་ལ་གུས་བྱེད་པ། །ཡན་ལག་བརྒྱད་ལྡན་ཆུ་འགྲམ་དུ། །བ་ཚཱའི་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཁྲོན་པ་བརྐོ་བ་ཡིན། །ཞེས་གསུངས་པ་བཞིན་དུ་ཡང་དག་པའི་སྐྱབས་ཡུལ་ནི་
དཀོན་མཆོག་གསུམ་འབའ་ཞིག་ཏུ་རྟོགས་པར་བྱའོ། །
གཉིས་པ་ཐོབ་བྱ་འབྲས་བུའི་སྐྱབས་འགྲོ་ནི། བསླུ་མེད་མཁྱེན་བརྩེ་ནུས་པའི་བདག་
ཉིད་ཅན། །ཞེས་པས་བསྟན་ཏེ། དེ་ལ་ཐེག་པ་ཆེན་པོའི་སྐྱབས་འགྲོ་འདིའི་རྒྱུ་ནི་
སྙིང་རྗེ་ཡིན་ཏེ་གཞན་གྱི་སྡུག་བསྔལ་ཞི་བའི་ཕྱིར་སྐྱབས་སུ་འགྲོ་བའི་ཕྱིར་རོ། །དེ་
ལས་འབྲས་སྐྱབས་ནི་རང་གི་སྒྲུབ་བྱ་མཐར་ཐུག་ཐོབ་པར་འདོད་ནས་སྐྱབས་སུ་
འགྲོ་བ་སྟེ། ཇི་ལྟར་ན་སངས་རྒྱས་འདི་ནི་སེམས་ཅན་ཐམས་ཅད་ཀྱི་སྐྱབས་སུ་གྱུར་
པ་དེ་བཞིན། བདག་ཀྱང་སེམས་ཅན་ཐམས་ཅད་ཀྱི་སྡུག་བསྔལ་ཞི་བར་བྱ་བའི་
ཕྱིར་སངས་རྒྱས་ཉིད་དུ་གྱུར་ཅིག་ཅེས་དཀོན་མཆོག་མཐར་ཐུག་འབྲས་བུ་དེ་ཉིད་དུ་
དམ་བཅའ་བའམ་ཁས་ལེན་པ་སྟེ། ཁྱིམ་བདག་དྲག་ཤུལ་ཅན་གྱིས་ཞུས་པའི་མདོ་
ལས༑ སངས་རྒྱས་ལ་སྐྱབས་སུ་འགྲོ་བ་ནི་སངས་རྒྱས་ཐོབ་པར་འདོད་པའོ། །ཆོས་
ལ་སྐྱབས་སུ་འགྲོ་བ་ནི་ཆོས་ཐོབ་པར་འདོད་པའོ། །དགེ་འདུན་ལ་སྐྱབས་སུ་འགྲོ་
བ་ནི་དགེ་འདུན་ཐོབ་པར་འདོད་པའོ། །ཞེས་གསུངས་སོ། །དེའི་སྐྱབས་ཡུལ་ནི། །
ཆོས་ཀྱི་སྐུ་མཐར་ཐུག་པ་དེ་ཉིད་དེ། རྒྱུད་བླ་མ་ལས། དམ་པའི་དོན་དུ་འགྲོ་བ་ཡི།།
སྐྱབས་ནི་སངས་རྒྱས་ཉག་གཅིག་ཡིན། །ཞེས་གསུངས་སོ། །
དེ་ནི་བསླུ་བའི་རྒྱུ་དང་བྲལ་བའི་ཕྱིར་དུས་ནམ་ཡང་གདུལ་བྱ་རྣམས་བསླུ་བ་མེད་་་་
ཅིང་རྣམ་པ་ཐམས་ཅད་མཁྱེན་པའི་ཡེ་ཤེས་ཕུན་སུམ་ཚོགས་པ་དང་། གཞན་དག་
ཀྱང་དེ་ལ་འགོད་པའི་བརྩེ་བ་ཕུན་སུམ་ཚོགས་པ་དང་། མཁྱེན་པ་དང་བརྩེ་བ་དེས་
ནི༑ འགྲོ་བའི་སྡུག་བསྔལ་དྲུངས་ནས་འབྱིན་པར་ནུས་པ་ཕུན་སུམ་ཚོགས་པའི་བདུག་
ཉིད་ཅན་ཏེ། རྒྱུད་བླ་མ་ལས། འདུས་མ་བྱས་ཤིང་ལྷུན་གྱིས་གྲུབ། །གཞན་གྱི་རྐྱེན་
གྱིས་རྟོགས་མིན་པ། །མཁྱེན་དང་བརྩེ་དང་ནུས་པར་ལྡན། །དོན་གཉིས་ལྡན་པའི་
༢6



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སངས་རྒྱས་ཉིད། །ཅེས་གསུངས་པ་དེ་ཉིད་ལ་སྐྱབས་སུ་འགྲོ་བར་བྱ་སྟེ།
དྲིན་ལན་བསབ་པའི་མདོ་ལས། ཚེ་དང་ལྡན་པ་དགའ་བོས་གསོལ་བ། སངས་རྒྱས་
གང་ལ་སྐྱབས་སུ་འགྲོ་བ་ལགས། བཀའ་སྩལ་བ། ཆོས་ཀྱི་སྐུ་ལ་སྐྱབས་སུ་འགྲོ་ཡི།
གཟུགས་ཀྱི་སྐུ་ལ་ནི་མ་ཡིན་ནོ། །གསོལ་བ། ཆོས་གང་ལ་སྐྱབས་སུ་འགྲོ་བ་ལགས།
བཀའ་སྩལ་བ། དོན་དམ་པའི་ཆོས་ལ་སྐྱབས་སུ་འགྲོ་ཡི། ཀུན་རྫོབ་ཀྱི་ཆོས་ལ་ནི་
མ་ཡིན་ནོ། །གསོལ་བ། དགེ་འདུན་གང་ལ་སྐྱབས་སུ་འགྲོ་བ་ལགས། བཀའ་སྩལ་
བ༑ དོན་དམ་པའི་དགེ་འདུན་ལ་སྐྱབས་སུ་འགྲོ་ཡི། ཀུན་རྫོབ་པའི་དགེ་འདུན་ལ་
ནི་མ་ཡིན་ནོ། །ཞེས་གསུངས་པས་སོ། །
གསུམ་པ་ནི། འཐོབ་བྱེད་རྒྱུའི་སྐྱབས་འགྲོ་ནི། རིན་ཆེན་རྣམ་གསུམ་སྐྱབས་སུ་
བསྟེན་པར་རིགས། །ཞེས་པས་བསྟན་ཏེ། ཐོབ་བྱ་མཐར་ཐུག་གི་འབྲས་བུ་དེ་མ་
ཐོབ་ཀྱི་བར་དུ་དེའི་དོན་དུ་དཀོན་མཆོག་གསུམ་ལ་ལམ་གྱི་སྐྱེལ་མར་སྐྱབས་སུ་
འགྲོ་བ་སྟེ་དམ་བཅས་པ་དེ་ཉིད་ཀྱིས་ཐོབ་བྱ་ཐོབ་པའི་རྒྱུ་བྱེད་པས་རྒྱུའི་སྐྱབས་འགྲོ་
ཞེས་བྱའོ། །དེ་ལ་དཀོན་མཆོག་གསུམ་ལ་རིམ་བཞིན་སྟོན་པ་དང་ལམ་དང་གྲོགས་
ཉིད་དུ་སྐྱབས་སུ་འགྲོ་སྟེ། ཇི་ལྟར་ན། སངས་རྒྱས་ཤཱཀྱ་ཐུབ་པ་ལ་སོགས་པ་གཞན་
རྒྱུད་ལ་བྱོན་ཟིན་པའི་སངས་རྒྱས་ཉིད་ཀྱིས་ནི་འཇིགས་པ་ལས་སྐྱོབས་པའི་ལམ་
སྟོན་པས་སྟོན་པའི་བྱ་བ་བྱེད་པ་དང་། དེས་བསྟན་པའི་ལུང་རྟོགས་ཀྱི་ཆོས་ཀྱིས་
འཇིགས་པ་མེད་པའི་སར་བགྲོད་པའི་ལམ་གྱི་བྱ་བ་བྱེད་པ་དང༌། དགེ་འདུན་གྱིས་
འཇིགས་པ་ལས་སྒྲོལ་བའི་གྲོགས་ཀྱི་བྱ་བ་བྱེད་པས་ན་དེ་གསུམ་གྱིས་རང་རྒྱུད་ལ་
དཀོན་མཆོག་འགྲུབ་པའི་རྒྱུའི་བྱ་བ་བྱེད་པས་ཏེ། སངས་རྒྱས་ཀྱིས་བསྟན་པའི་ཆོས་
དེ་དགེ་འདུན་དང་འགྲོགས་ནས་ཉམས་སུ་བླངས་ན་རང་རང་གི་འདོད་དོན་བདེ་་་
བླག་ཏུ་འགྲུབ་པའི་ཕྱིར་རོ། །དེས་ན་རིན་ཆེན་དང་ཆོས་མཐུན་པ་དྲུག་དང་ལྡན་པ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྟེ༑ རྒྱུད་བླ་མ་ལས། འབྱུང་བ་དཀོན་ཕྱིར་དྲི་མེད་ཕྱིར། །མཐུ་ལྡན་ཕྱིར་དང་འཇིག་
རྟེན་གྱི། །རྒྱན་གྱུར་ཕྱིར་དང་མཆོག་ཉིད་ཕྱིར། །འགྱུར་བ་མེད་ཕྱིར་དཀོན་མཆོག་
ཉིད༑ ༑ཅེས་གསུངས་པ་ལྟར་དོན་གཉིས་ལྷུན་གྱིས་གྲུབ་པའི་སངས་རྒྱས་དང་། །
ཚོགས་སྦྱོར་མཐོང་སྒོམ་གྱི་རྟོགས་པ་དང་། གསུང་རབ་ཡན་ལག་བཅུ་གཉིས་སོགས་
ཆོས་དང་། ས་བཅུར་གནས་པའི་འཕགས་པའི་དགེ་འདུན་ཏེ་རྣམ་པ་གསུམ་པོ་རྣམས་
ལ་དངོས་སུ་ལྟ་ཅི་གཟུགས་བརྙན་ཙམ་ལའང་རབ་ཏུ་དད་པས་མཆོད་ཅིང་གྲིབ་མ་
ལའང་མི་འགོམ་པར་རྟག་ཏུ་དྲན་པར་བྱ་སྟེ་དེ་དག་ཀུན་ཀྱང་སངས་རྒྱས་ཀྱི་སྤྲུལ་བ་
ཡིན་པའི་ཕྱིར་ཏེ། རྔ་བོ་ཆེའི་མདོ་ལས། མྱ་ངན་མ་བྱེད་ཀུན་དགའ་བོ། ། །
སོགས་སྔར་དྲངས་པ་དང་། པད་མ་དཀར་པོ་ལས། སྐུ་གཟུགས་རྣམ་པ་མང་པོ་དེར་
སྤྲུལ་ནས། །འགྲོ་བ་དགེ་བ་སྤྱོད་པའི་དོན་བྱེད་དོ། །
ཞེས་དང༌། སྙན་གྱི་གོང་རྒྱན་དུ། ལྔ་བརྒྱ་ཐ་མར་གྱུར་པ་ན། །ང་ནི་ཡི་གེའི་གཟུགས་
སུ་གནས། །ང་ཡིན་སྙམ་དུ་ཡིད་བྱོས་ལ། །དེ་ཚེ་དེ་ལ་གུས་པར་གྱིས། །ཞེས་
གསུངས་པའི་ཕྱིར་རོ། །དེ་ལྟར་སྐྱབས་སུ་སོང་ནས་ཀྱང་། འཕགས་པ་མྱ་ངན་ལས་
འདས་པ་ཆེན་པོའི་མདོ་ལས། གང་ཞིག་སངས་རྒྱས་སྐྱབས་འགྲོ་བ། །དེ་ནི་ཡང་
དག་དགེ་བསྙེན་ཏེ། །ནམ་དུའང་ལྷ་ནི་གཞན་དག་ལ། །སྐྱབས་སུ་སོང་བ་མ་ཡིན་
ནོ༑ ༑དམ་པའི་ཆོས་ལ་སྐྱབས་འགྲོ་བ། །འཚེ་ཞིང་གནོད་པའི་སེམས་དང་བྲལ། །
དགེ་འདུན་ལ་ཡང་སྐྱབས་འགྲོ་བ། །མུ་སྟེགས་གཞན་ལ་ཕྱོགས་མི་བྱེད། །ཅེས་
གསུངས་པ་སོགས་བསླབ་བྱ་རྣམས་མ་ཉམས་པའི་སྒོ་ནས་རྟག་ཏུ་ཡང་དག་པར་སྐྱབས་
སུ་བསྟེན་པར་རིགས་སོ། །གང་གི་ཕྱིར་ན། ཕན་ཡོན་ཚད་ལས་འདས་པའི་ཕྱིར་རོ།།
ཇི་ལྟར་ན། མདོ་རྒྱལ་མཚན་དམ་པ་ལས། དགེ་སློང་དག་ཁྱོད་དགོན་པ་དང་། དུར་
ཁྲོད་དང་། འབྲོག་སྟོང་པ་ལ་སོགས་པ་ན་འདུག་ཀྱང་རུང༌། གསུམ་ལ་སྐྱབས་སུ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སོང་ཞིག་དང༌། འཇིགས་པ་དང༌། སྡུག་བསྔལ་བ་དང་། སྤུ་ཟིང་ཞེས་བྱེད་པ་དེ་དག་
མེད་པར་འགྱུར་རོ། །ཞེས་དང༌། དྲི་མ་མེད་པའི་མདོ་ལས། སྐྱབས་སུ་སོང་བའི་
བསོད་ནམས་གང་། །གལ་ཏེ་དེ་ལ་གཟུགས་མཆིས་ན། །ནམ་མཁའི་ཁམས་ནི་ཀུན་
བཀང་ཡང་། །དེ་ནི་དེ་བས་ལྷག་པར་འགྱུར། །ཞེས་དང་། ཉི་མའི་སྙིང་པོའི་མདོ་ལས།
སངས་རྒྱས་སྐྱབས་སུ་སེམས་ཅན་སུ་འགྲོ་བ། །བདུད་རྣམས་བྱེ་བས་གསད་པར་མི་
ནུས་ཏེ། །ཚུལ་ཁྲིམས་ཉམས་ཤིང་བློ་ནི་འཁྲུགས་ཟིན་ཀྱང་། །དེ་ནི་ངེས་པར་སྐྱེ་བའི་
ཕ་རོལ་འགྲོ །ཞེས་གསུངས་སོ། །
དེས་ན་སྐྱབས་འགྲོ་མེད་ན་ལྟར་སྣང་གང་ལྟར་ཡང་རུང་ནང་པའི་གྲལ་ཙམ་དུའང་
ཚུད་པར་མི་འགྱུར་བས་འདི་ལ་ནན་ཏན་བྱེད་དགོས་པར་ཡང་ཡང་གསུངས་པས་
ཤིན་ཏུ་གལ་ཆེ་ཞིང་། མདོར་ན་དངོས་པོ་གཞན་ལྟ་ཅི་སྲོག་གི་ཕྱིར་དུའང་དཀོན་
མཆོག་གསུམ་པོ་མི་སྤང་སྙམ་པའི་དམ་བཅའ་ཁྱད་པར་ཅན་ནམ་རང་གི་རྒྱུད་ལ་་་་་
སྐྱེས་པ་དེ་ནས་སྐྱབས་འགྲོའི་སྡོམ་པ་ཐོབ་པ་ཞེས་བྱའོ། །དེ་ཉིད་མེད་ན་སྡོམ་པ་
གཞན་སྐྱེ་བའི་སྐབས་མེད་དེ། སྐྱབས་འགྲོ་བདུན་ཅུ་པ་ལས། སྡོམ་པ་ཀུན་ལ་ཡོད་
མོད་ཀྱི། །སྐྱབས་སུ་མ་སོང་བ་ལ་མེད། །ཅེས་གསུངས་པའི་ཕྱིར་རོ། །གཉིས་པ་
ལམ་གྱི་དངོས་གཞི་སེམས་བསྐྱེད་བཤད་པ་ལ་གསུམ་སྟེ། སེམས་སྐྱེད་དགོས་པའི་
རྒྱུ་མཚན་བཤད་པ་དང༌། སེམས་བསྐྱེད་དངོས་བཤད་པ། སེམས་བསྐྱེད་པར་
གདམས་པའོ། །དང་པོ་ལའང་གཉིས་ཏེ། རང་གཅེས་པར་བཟུང་བའི་ཉེས་པ་དང༌།
གཞན་གཅེས་པར་བཟུང་བའི་ཕན་ཡོན་བཤད་པའོ། །དང་པོ་ནི། སྲིད་གསུམ་སྡུག་
བསྔལ་རང་བདེ་འདོད་ལས་བྱུང་། །ཞེས་པས་བསྟན་ཏེ། དེ་ཡང་འདི་ལྟར་འདོད་
ཁམས་དང་གཟུགས་ཁམས། གཟུགས་མེད་ཁམས་ཏེ་སྲིད་པ་གསུམ་པོའི་སྡུག་
བསྔལ་བཟོད་པར་དཀའ་བ་འདི་དག་ནི་མི་རྟག་པ་ཉིད་ཀྱི་ཕྱིར་རྒྱུ་ཡོད་ཅིང་དེའང་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དབང་ཕྱུག་སོགས་མིན་པར་ལས་དང་ཉོན་མོངས་པ་ཡིན་པར་གྲུབ་ལ། ཉོན་མོངས་
དེ་དག་ནི་རང་ཉིད་བདེ་བར་འདོད་པ་ཁོ་ན་ལས་བྱུང་བས་ན་རང་གཅེས་འཛིན་ནི་
སྡུག་བསྔལ་ཀུན་གྱི་རྩ་བ་ཡིན་ཏེ། ཞི་བ་ལྷས། འཇིག་རྟེན་བདེ་བ་ཇི་སྙེད་པ། །དེ་
ཀུན་གཞན་བདེ་འདོད་ལས་བྱུང་། །འཇིག་རྟེན་སྡུག་བསྔལ་ཇི་སྙེད་པ། །དེ་ཀུན་
བདག་བདེ་འདོད་ལས་བྱུང་། །མང་དུ་བཤད་ལྟ་ཅི་ཞིག་དགོས། །བྱིས་པས་རང་གི་
དོན་བྱེད་དང་། །ཐུབ་པས་གཞན་གྱི་དོན་མཛད་པ། །འདི་གཉིས་ཀྱི་ནི་ཁྱད་པར་
ལྟོས་༑ ༑ཞེས་གསུངས་སོ། །
རང་ཉིད་བདེ་འདོད་ཁོ་ན་ཅན་གྱི་མི་ནི་འཇིག་རྟེན་དུའང་མི་མཛའ་ན་ཐེག་པ་ཆེན་
པོའི་ལམ་དུ་ལྟ་ཅི་སྨོས། དེས་ནི་རང་གཞན་ཀུན་སྡུག་བསྔལ་ལས་མི་ཐར་བར་བྱེད་
པས་དེ་ཉིད་སྤངས་ཏེ་གཞན་གཅེས་འཛིན་ལ་གཞོལ་བར་བྱའོ། །གཉིས་པ་ནི། །
བདེ་དགེ་མཐའ་དག་གཞན་ཕན་སེམས་ལས་འཁྲུངས། །ཞེས་པས་བསྟན་ཏེ། དེ་
ཡང་སྲིད་པ་དང་ཞི་བའི་བདེ་བ་བླ་ན་མེད་པ་མཐའ་དག་ནི་བྱང་ཆུབ་ཀྱི་སེམས་འདི་
ཉིད་ལས་འབྱུང་སྟེ། ཚངས་པས་ཞུས་པའི་མདོ་ལས། ཚངས་པ། འདི་ལ་ལྷག་པའི་
བསམ་པ་བྱང་ཆུབ་ཀྱི་སེམས་གང་ཡིན་པ་དེ་ནི་ཆོས་ཐམས་ཅད་ཀྱི་རྩ་བར་གྱུར་པས་
ས་བོན་ལྟ་བུའོ། །དེ་ཅིའི་ཕྱིར་ཞེ་ན། ས་བོན་ལས་ནི་མྱུ་གུ་དང་། ལོ་མ་དང་མེ་ཏོག་
དང་འབྲས་བུ་འབྱུང་བ་དེ་བཞིན་དུ་ལྷག་པའི་བསམ་པ་འདི་ལས་ནི་ལྷ་དང་མི་་་
ནང་དུ་བདེ་བ་དུ་མ་མྱོང་ཞིང་། སླར་ཡང་རྣམ་པ་ཐམས་ཅད་མཁྱེན་པ་ཉིད་དུ་བྱེད་
དོ༑ ༑ཞེས་དང༌། རྒྱལ་པོ་ལ་གདམས་པའི་མདོ་ལས། རྒྱལ་པོ་ཆེན་པོ། ཁྱེད་བླ་ན་
མེད་པ་ཡང་དག་པར་རྫོགས་པའི་བྱང་ཆུབ་ཀྱི་སེམས་ཀྱི་དགེ་བའི་རྩ་བའི་ལས་ཀྱི་
རྣམ་པར་སྨིན་པས་ལན་དུ་མར་ལྷའི་ནང་དུ་སྐྱེས་ཏེ་བདེ་བ་མྱོང་། ལན་དུ་མར་མིའི་
ནང་དུ་སྐྱེས་ཏེ་བདེ་བ་མྱོང་། ལྷ་དང་མིར་བཅས་པ་ཐམས་ཅད་དུ་ཡང་དབང་པོ་བྱེད་
80



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
པར་གྱུར་ཀྱང་། ད་དུང་དུའང་རྒྱལ་པོ་ཁྱེད་ཀྱི་བྱང་ཆུབ་ཀྱི་སེམས་ཀྱི་དགེ་བའི་རྩ་
བས་བྲི་བའམ་གང་བར་མི་མངོན་ནོ། །ཞེས་གསུངས་སོ། །དེ་བཞིན་དུ་ལུས་ངག་གི་
བྱ་བ་ལུང་མ་བསྟན་དང་དགེ་བ་ཅི་བྱས་པ་ཐམས་ཅད་སེམས་བསྐྱེད་མངོན་གྱུར་་་་
གྱིས་འཕྲལ་དུ་མ་ཟིན་ཀྱང་། ཐོབ་ལ་མ་ཉམས་པའི་སེམས་བསྐྱེད་ཀྱིས་ཟིན་པས་་་་
ཐར་བ་ཆ་མཐུན་གྱི་དགེ་བ་དཔག་ཏུ་མེད་པར་འགྱུར་ཏེ། སྡོང་པོ་བཀོད་པ་ལས། །
རིགས་ཀྱི་བུ། བྱང་ཆུབ་ཀྱི་མཆོག་ཏུ་སེམས་བསྐྱེད་པ་གང་ལྡན་པ་དེའི་ལུས་དང་
ངག་དང་སེམས་ཀྱི་རྩོམ་པ་ཐམས་ཅད་དོན་ཡོད་པ་སྟེ། རྟག་ཏུ་དགེ་བ་འབའ་ཞིག་
ཏུ་རོ་གཅིག་པར་འགྱུར་རོ། །
ཞེས་དང༌། སྤྱོད་འཇུག་ལས། གང་ནས་བཟུང་སྟེ་སེམས་ཅན་ཁམས། །མཐའ་
ཡས་རབ་ཏུ་དགྲོལ་བའི་ཕྱིར། །མི་ལྡོག་པ་ཡི་སེམས་ཀྱིས་སུ། །སེམས་དེ་ཡང་དག་
བླངས་གྱུར་པ། །དེ་ནས་བཟུང་སྟེ་གཉིད་ལོག་གམ། །བག་མེད་གྱུར་ཀྱང་བསོད་
ནམས་ཤུགས། །རྒྱུན་མི་ཆད་པར་དུ་མ་ཞིག །ནམ་མཁའ་མཉམ་པར་རབ་ཏུ་
འབྱུང་༑ ༑ཞེས་དང་། འཕགས་པ་ཟླ་བ་སྒྲོན་མེའི་མདོ་ལས། བྱེ་བ་ཁྲག་ཁྲིག་
གཏམས་པའི་ཞིང་དག་ན། །མཆོད་པ་རྣམ་མང་དཔག་མེད་ཇི་སྙེད་པ། །སྐྱེས་
མཆོག་རྣམས་ལ་དེ་ཡིས་རྟག་མཆོད་པས། །བྱམས་པའི་སེམས་ཀྱི་གྲངས་དང་ཆར་
མི་ཕོད། །ཅེས་དང་། འཕགས་པ་ཡོངས་སུ་མྱ་ངན་ལས་འདས་པ་ཆེན་པོའི་ཆོས་ཀྱི་
རྣམ་གྲངས་ལས། གང་གིས་སངས་རྒྱས་ཐམས་ཅད་ལ། །རིན་ཆེན་བདུན་དང་
གཟིམ་ཆ་དང་། །ཞལ་ཟས་ལྔ་ཟས་དཔག་མེད་ཀྱིས། །ནམ་འཚོའི་བར་དུ་མཆོད་པ་
བས༑ ༑སྐད་ཅིག་ཙམ་ཞིག་སེམས་ཅན་གྱི། །དོན་དུ་བྱང་ཆུབ་སྨོན་པ་མཆོག །དེ་ལ་
ཚད་ནི་མ་མཆིས་སོ། །ཞེས་གསུངས་སོ། །དེ་ལྟར་འཕྲལ་ཡུན་གྱི་བདེ་བ་རྒྱུ་འབྲས་
དང་བཅས་པ་མཐའ་དག་ནི་གཞན་ཕན་བྱང་ཆུབ་ཀྱི་སེམས་ཁོ་ན་ལས་འཁྲུངས་པ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཡིན་ནོ། །དེས་ན་གཞན་ལ་ཕན་སེམས་ཟོལ་མེད་ཅན་གྱི་མི་གཞི་བཟང་པོ་དེ་ནི་
ཆོས་འཇིག་རྟེན་གཉིས་ཀྱི་རྩ་བ་མེད་དུ་མི་རུང་བ་ཡིན་པས་བསམ་པ་བཟང་པོ་འདི་
ཉིད་ལ་རྟག་ཏུ་ནན་ཏན་བྱའོ་ཞེས་རྒྱུན་དུ་གསུངས་སོ། ། ན་བ་དང་།
གཉིས་པ་སེམས་སྐྱེད་དངོས་བཤད་པ་ལ་གཉིས་ཏེ། ཇི་ལྟར་བསྐྱེད་པའི་ཚུལ་དང༌།
གང་བསྐྱེད་པའི་ངོ་བོ་འོ། །དང་པོ་ནི། དེ་ཕྱིར་ལྷ་མིའི་སྟོན་པའི་རྗེས་བསྙེགས་ཏེ། །
ཞེས་པས་བསྟན་ཏེ། དེ་ཡང་བདག་ཉིད་གཅེས་པར་བཟུང་བས་སྡུག་བསྔལ་སྣ་
ཚོགས་སྐྱེད་ཅིང་གཞན་ལ་ཕན་པའི་སེམས་ཀྱིས་བདེ་དགེ་མཐའ་དག་སྐྱེད་པ་དེ་་་་་
ཕྱིར་འཇིག་རྟེན་ལྷ་དང་མིའི་གཙོས་པའི་སེམས་ཅན་ཐམས་ཅད་སྡུག་བསྔལ་གྱི་རྒྱ་
མཚོ་ཆེན་པོ་ལས་སྒྲོལ་བར་མཛད་པའི་སྟོན་པ་ཐུགས་རྗེ་ཆེན་པོ་དང་ལྡན་པ་དེ་ཉིད་
ཀྱི་རྗེས་སུ་བསྙེགས་པ་སྟེ་རྗེས་སུ་འབྲངས་ཏེ་སེམས་བསྐྱེད་པར་བྱ་སྟེ། ཕར་ཕྱིན་
བསྡུས་པ་ལས། ཐུབ་པ་རྣམས་ཀྱི་སྤྱོད་པ་དྲན་བྱས་ཤིང་། །དེ་གཞོལ་རང་གི་དམ་
བཅས་བསམ་བྱ་སྟེ། །ཞེས་གསུངས་པའི་ཕྱིར་རོ། །ཇི་ལྟར་ན། ཡོན་ཏན་ཡོངས་སུ་
བཀོད་པའི་མདོ་ལས། ངས་བླ་ན་མེད་པའི་བྱང་ཆུབ་ཏུ་སེམས་དང་པོ་བསྐྱེད་པ་ནས་
བཟུང་སྟེ་བསྐལ་པ་ཆེན་པོ་གྲངས་མེད་པ་གསུམ་དུ་བརྩོན་པ་ཆེན་པོས་ཚོགས་བསགས་
ཤིང་། ཚེ་ལོ་བརྒྱ་པའི་ཚེ་སེམས་ཅན་ལོང་བ་འདྲེན་པ་མེད་པ་རྣམས་ལ་གཟིགས་ཏེ།།
འཛམ་བུའི་གླིང་འདི་ཉིད་དུ་སངས་རྒྱས་ཏེ་ཆོས་ཀྱི་འཁོར་ལོ་བསམ་གྱིས་མི་ཁྱབ་པ་
ཡོངས་སུ་བསྐོར་ཏོ། ། བདུ
ཞེས་གསུངས་པ་ལྟར་དང་པོ་སེམས་བསྐྱེད་པ་ནས་བཟུང་སེམས་ཅན་མཐའ་མེད་་་་
པ་དག་རྣམ་གྲོལ་ལ་འགོད་པའི་ཕྱིར་ཚིགས་སུ་བཅད་པའི་ཆོས་རེ་རེའི་ཕྱིར་ཡང་སྐུ་
ལུས་མེ་དོང་དུ་མཆོངས་བ་དང་ལུས་ལ་ཤའི་ཀོང་བུ་བྲུས་ཏེ་མར་མེ་སྟོང་གཟུགས་པ་
དང་ལྕགས་ཀྱི་གཟེར་བུ་སྟོང་བཏབ་པ་དང༌། རྒྱལ་སྲིད་དང་སྲས་དང་བཙུན་མོ་དང་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཉིད་ཀྱི་ཡན་ལག་དང་དབུ་ཡང་སེམས་ཅན་རྣམས་ལ་ཕན་ཕྱིར་གྲངས་མེད་པར་སྦྱིན་
པ་སོགས་མཛད་དེ་མཐར་བྱང་ཆུབ་ཆེན་པོ་མངོན་དུ་བྱས་ནས་མགོན་མེད་པའི་འགྲོ་
བ་རྣམས་ཡོངས་སུ་བསྐྱབས་པ་བཞིན་སློབ་པར་འདོད་པས་བླང་བར་བྱའོ་ཞེས་་་་་
པའོ༑ ༑དེས་ནི་དངོས་གཞིའི་ཆོ་ག་བསྟན་ཏེ། འདི་ལྟར་སེམས་སྐྱེད་པར་འདོད་པའི་
གང་ཟག་དེས་མཐུན་རྐྱེན་ཚོགས་བསགས་པ་སོགས་སྔོན་དུ་སོང་ནས་མཚན་ཉིད་
ལྡན་པའི་བཤེས་གཉེན་གྱི་མདུན་ནས་དངོས་ཆོག་ལ་དགོངས་གསོལ་གསུམ་སྔོན་
དུ་བཏང་ནས། སྤྱོད་འཇུག་ལས། ཇི་ལྟར་སྔོན་གྱི་བདེར་གཤེགས་ཀྱིས། །བྱང་ཆུབ་
ཐུགས་ནི་བསྐྱེད་པ་དང་། །བྱང་ཆུབ་སེམས་དཔའི་བསླབ་པ་ལ། །དེ་དག་རིམ་
བཞིན་གནས་པ་ལྟར། །དེ་བཞིན་འགྲོ་ལ་ཕན་དོན་དུ། །བྱང་ཆུབ་སེམས་ནི་བསྐྱེད་
བགྱི་ཞིང་། །དེ་བཞིན་དུ་ནི་བསླབ་པ་ལའང་། །རིམ་པ་བཞིན་དུ་བསླབ་པར་བགྱི།།
ཞེས་ལན་གསུམ་བརྗོད་པས་དང་པོས་སྨོན་སེམས་དང༌། གཉིས་པས་འཇུག་སེམས་
གསུམ་པས་གཉིས་ཀ་བརྟན་ཞིང་དག་པ་ཐོབ་པར་འགྱུར་ཏེ། རྒྱ་མཚོའི་སྤྲིན་ལས། །
དེ་ལ་བརྗོད་པ་དང་པོ་དང་གཉིས་པ་གསུམ་པ་དག་གིས་སྨོན་དང་འཇུག་པ་དང་།
གཉིས་ཀ་ཆེས་བརྟན་པའི་མཆོག་ཉིད་ཐོབ་པར་འགྱུར་རོ། །
ཞེས་སོ། །དེ་ལྟར་ཐོབ་པའི་རྗེས་སུ་དགའ་བ་སྒོམ་པ་སོགས་བྱའོ། །གལ་ཏེ་བླ་མ་
མ་རྙེད་ན་སངས་རྒྱས་སྲས་བཅས་མདུན་མཁར་གསལ་ནས་ལེན་པར་ཡང་གསུངས་
སོ༑ ༑་གཉིས་པ་ལ་མཚན་ཉིད་དང་དབྱེ་བ་གཉིས་ལས། དང་པོ་མཚན་ཉིད་ནི། བླ་
མེད་བྱང་ཆུབ་སེམས་མཆོག ཅེས་པས་བསྟན་ཏེ། གཞན་གྱི་དོན་དུ་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ཐོབ་འདོད་ཀྱི་སེམས་མཆོག་སྟེ་ཁྱད་པར་ཅན་
ནོ༑ ༑་མཚན་གཞི་ནི། གཙོ་སེམས་བསྐྱེད་པས་སེམས་བྱུང་ཞར་ལ་སྐྱེ་བས་གཉིས་
ཆར་རོ། །གཉིས་པ་དབྱེ་ན། སྨོན་པ་སེམས་བསྐྱེད་དང༌། འཇུག་པ་སེམས་བསྐྱེད་



1:|:2 དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
གཉིས་ལས། དང་པོ་ནི། ཚད་མེད་པ་བཞིའི་ངང་ནས་བྱང་ཆུབ་ཐོབ་པར་བསམ་
པས་སྨོན་པ་ཙམ་སྟེ། དཔེར་ན་ཡུལ་གཞན་དུ་འགྲོ་བར་འདོད་པ་བཞིན་ནོ། །
འཇུག་པ་ནི་དེའི་ཆོས་ལ་སྦྱོར་བ་སྟེ། སྤྱོད་པ་ཕྱིན་དྲུག་གིས་ཟིན་པ། དཔེར་ན་ཡུལ་
གཞན་ལ་འགྲོ་བཞིན་པ་ལྟ་བུ་སྟེ། བྱམས་པས་ཞུས་པའི་མདོ་ལས། བྱམས་པ་དེ་ལ་
གཞན་གྱི་དོན་དུ་སྨོན་པ་ཡང་། བྱམས་པ་ཆེན་པོ་དང༌། སྙིང་རྗེ་ཆེན་པོ་དང༌། །
དགའ་བ་ཆེན་པོ་དང་། བཏང་སྙོམས་ཆེན་པོ་ཡིན་ལ། ཡང་དག་པར་སྤྱོད་པ་ དེ་ ཡང་
ཕ་རོལ་ཏུ་ཕྱིན་པ་དྲུག་སྟེ། ཞེས་གསུངས་སོ། །སྨོན་འཇུག་དེ་གཉིས་ལ་ས་མཚམས་
ཀྱིས་དབྱེ་ན། ཚོགས་ལམ་ཆུང་ངུ་སོགས་ན་འདུན་པ་དང་མཚུངས་ལྡན་གྱི་སེམས་
བསྐྱེད་ས་ལྟ་བུ་སོགས་ཉེར་གཉིས་ཡོད་དོ། །དེ་དག་ཐམས་ཅད་ནི་སློབ་ལམ་གྱིས་
བསྡུས་པ་འབའ་ཞིག་གོ །འོ་ན་མི་སློབ་པ་སངས་རྒྱས་ཀྱི་ས་ན་སེམས་བསྐྱེད་ཡོད་
དམ་མེད་ཅེ་ན། སློབ་ལམ་པའི་སེམས་བསྐྱེད་ལྟར་ད་གདོད་སངས་རྒྱས་ཐོབ་པར་
བྱའོ་སྙམ་པའི་སེམས་བསྐྱེད་དང༌། ཆོ་ག་ལས་བྱུང་བའི་སེམས་བསྐྱེད་ནི་མེད་དེ། །
རིམ་བཞིན་སངས་རྒྱས་ཐོབ་ཟིན་པའི་ཕྱིར་དང༌། ཆོ་ག་ལས་ཁས་བླང་བའི་དུས་
ལས་འདས་ཟིན་པའི་ཕྱིར་རོ། །་་་་་་
འོན་ཀྱང་དམིགས་པ་མེད་པའི་ཐུགས་རྗེ་ཆེན་པོས་གདུལ་བྱའི་དོན་མཛད་པའི་སེམས་
བསྐྱེད་པ་ཆོས་ཉིད་ཀྱིས་ཐོབ་པའི་དོན་དམ་སེམས་བསྐྱེད་ནི་ཡོད་དེ། དོར་བ་མེད་
པའི་སྟོང་པ་ཉིད་ཡོད་པའི་ཕྱིར་དང་། དོན་དམ་སེམས་བསྐྱེད་ཐོབ་ལ་མ་ཉམས་པར་
གོང་ནས་གོང་དུ་ཡོད་པའི་ཕྱིར་ཞེས་ཀུན་མཁྱེན་ཆེན་པོའི་དགོངས་པའོ། །གསུམ་
པ་སེམས་བ སྐྱེད་པར་གདམས་པ་ནི། བསྐྱེད་པར་རིགས། ཞེས་པས་བསྟན་ཏེ། དེ་
ལྟར་གཞན་ཕན་བྱང་ཆུབ་ཀྱི་སེམས་དེ་ནི་ཆོས་ཐམས་ཅད་ཀྱི་རྩ་བ་མེད་དུ་མི་རུང་
བ་ཡིན་པ་དེའི་ཕྱིར་རང་རྒྱུད་ལ་སྔར་མ་སྐྱེས་པ་རྣམས་བསྐྱེད་པར་བྱ་ཞིང་སྐྱེས་པ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
རྣམས་མི་ཉམས་པར་གོང་ནས་གོང་དུ་སྤེལ་བར་རིགས་སོ་ཞེས་གདམས་པའོ།། །།
༈ གསུམ་པ་འགལ་རྐྱེན་སྡིག་སྒྲིབ་སྦྱང་བ་ལ། གང་ལས་སྦྱང་བའི་གཞི། །
གང་སྦྱང་བའི་ངོ་བོ། མ་སྦྱངས་བའི་ཉེས་པ། གང་གིས་སྦྱང་བའི་གཉེན་པོ། སྦྱང་
བར་གདམས་པ་སྟེ་ལྔ་ལས།དང་པོ་ནི། རང་རྒྱུད་རིག་ཁམས་ཤེལ་དཀར་ཨཱ་དར་ཤ།
ཞེས་པས་བསྟན་ཏེ། དེ་ཡང་འདོད་ཆགས་ཞེ་སྡང་སོགས་སྒྲིབ་པ་རྣམས་གང་ལས་
སྦྱང་ན་རང་རྒྱུད་ཀྱི་རིག་ཁམས་བདེ་བར་གཤེགས་པའི་སྙིང་པོ་དངོས་དང་དངོས་
མེད་སོགས་སུ་ཚུར་མཐོང་གི་བློས་བསམ་བརྗོད་དང་བྲལ་བ། ངོ་བོ་སྟོང་པའི་ཆ་
ནས་བཀའ་འཁོར་ལོ་བར་བ་ནས་བསྟན་པ་ལྟར་དུ་རྣམ་ཐར་གསུམ་ལྡན་ཆོས་ཀྱི་་་
དབྱིངས་སྤྲོས་པ་ཐམས་ཅད་དང་བྲལ་བ་དང༌། རང་བཞིན་གསལ་བའི་ཆ་ནས་
བཀའ་འཁོར་ལོ་ཐ་མའི་དགོངས་དོན་ལྟར་འདུས་མ་བྱས་ཤིང་མཁྱེན་བརྩེ་ནུས་པའི་
ཡོན་ཏན་ལྷུན་གྱིས་གྲུབ་པར་གནས་པ་སྟེ་རང་གི་ངོ་བོས་མི་སྟོང་བའི་བདེན་གྲུབ་
དང་སྟོང་པ་ཅི་ཡང་མེད་པ་རི་བོང་གི་རྭ་ལྟ་བུ་མ་ཡིན་པར་སྣང་སྟོང་ཟུང་དུ་འཇུག་
པའི་ཆོས་དབྱིངས་ཡེ་ནས་གནས་པ་ཉིད་ལས་ཏེ། ཕལ་ཆེན་ལས། ཀྱེ་རྒྱལ་བའི་
སྲས་བྱང་ཆུབ་སེམས་དཔའི་རིགས་ཞེས་བྱ་བ་ནི་ཆོས་ཀྱི་དབྱིངས་ལྷུར་ལེན་པ་ནམ་
མཁའ་ལྟར་ཡངས་པ་རང་བཞིན་གྱིས་འོད་གསལ་བ་སྟེ། ཞེས་སོ། །
དེ་ཉིད་ཤེལ་དཀར་གྱི་ཨཱ་དར་ཤུ་སྟེ་ཤེལ་གྱི་མེ་ལོང་དྲི་མ་མེད་པའི་གཟུགས་སུ་ཉེ་
བར་བཀོད་པའོ། །གཉིས་པ་ནི། གློ་བུར་སྒྲིབ་པའི་རྡུལ་གྱིས། ཞེས་པས་བསྟན་ཏེ།
དེ་ལ་གང་སྦྱང་བའི་དྲི་མ་རྣམས་ནི་སེམས་ཀྱི་རང་བཞིན་ལ་ཡེ་ནས་གནས་པ་མ་ཡིན་
པར་འཕེལ་ཞིང་འགྲིབ་པའི་ཆོས་ཅན་གློ་བུར་བ་སྟེ་མཁའ་ལ་སྤྲིན་བཞིན་དུ་རྐྱེན་ལས་
བྱུང་བའི་ཚེ་རབས་འཁོར་བ་ཐོག་མ་མེད་པ་ནས་བསགས་པའི་རང་བཞིན་དང་བཅས་
པའི་ཁ་ན་མ་ཐོ་བ་སྟེ་ཉམས་རྟོགས་སྐྱེ་བ་ལ་སྒྲིབ་པའི་ལས་རྣམས་སོ། །
85



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེ་དག་ནི་རྡུལ་གྱིས་ཞེས་མེ་ལོང་མི་གསལ་བར་བྱེད་པའི་རྡུལ་གྱི་གཟུགས་སུ་བཀོད་
པའོ། །གསུམ་པ་ནི། ཆེར་གཡོགས་ན། །ཟབ་གསལ་ཏིང་འཛིན་གཟུགས་བརྙན་
འཆར་དཀའ་བས། །ཞེས་པས་བསྟན་ཏེ། མི་དགེ་བ་བཅུ་སོགས་སྡིག་སྒྲིབ་དེ་དག་
གིས་དབྱིངས་ཀྱི་རང་བཞིན་ཆེས་ཆེར་གཡོགས་པའམ་བསྒྲིབས་པ་ཉིད་སྦྱང་བར་མ་
བྱས་ན། ཕྱི་མར་མཐོ་རིས་དང་ཐར་བ་ལ་སྒྲིབ་ཅིང་ངན་སོང་དུ་སྡུག་བསྔལ་མྱོང་བར་
བྱེད་ལ་ཚེ་འདིར་ཡང་ཟབ་པ་རྫོགས་རིམ་དང་གསལ་བ་བསྐྱེད་རིམ་གྱི་ཏིང་ངེ་འཛིན་
རྒྱུད་ལ་སྐྱེ་བ་ལ་གེགས་བྱེད་པ་སྟེ་རིག་ཁམས་བདེ་གཤེགས་སྙིང་པོ་རང་གི་ངོ་བོར་
དྲི་མ་མ་གྲུབ་ཀྱང་གློ་བུར་བའི་སྒྲིབ་པ་དེ་དག་གིས་དེ་མཐོང་བ་ལ་གེགས་བྱེད་པ་
ཡིན་ནོ། །
ཏིང་ངེ་འཛིན་དེ་ཉིད་གཟུགས་བརྙན་གྱི་གཟུགས་སུ་བཀོད་དེ་མེ་ལོང་ལ་རྡུལ་གྱིས་
གོས་ན་དེ་ཇི་བཞིན་འཆར་དཀའ་འོ་ཞེས་པའོ། །དེ་བས་ན་བཤགས་སྦྱང་ལ་འབད་
པར་ བྱའོ། །བཞི་པ་ནི། སྟོབས་བཞིའི་ རས་དཀར་ཞེས་པས་བསྟན་ཏེ། འོ་ན་སྡིག་
སྒྲིབ་དེ་དག་སྦྱོང་བྱེད་ཀྱི་གཉེན་པོ་གང་ཞེ་ན། འདི་ལྟར་མི་དགེ་བ་བྱས་པ་ལ་འགྱོད་
པ་མང་བ་རྣམ་པར་སུན་འབྱིན་པའི་སྟོབས་དང༌། ལས་བསགས་པ་དེ་འདག་ཆེད་
སྟོང་ཉིད་སྒོམ་པ་དང༌། ཡིག་བརྒྱ་སོགས་གཟུངས་སྔགས་ཁྱད་པར་ཅན་རྣམས་ཆོ་ག་
བཞིན་བཟླས་པ་དང༌། མདོ་ཀློག་པ་སོགས་དགེ་བ་ལ་སྤྱོད་པ་ནི་གཉེན་པོ་ཀུན་ཏུ་
སྤྱོད་པའི་སྟོབས། སྡོམ་པ་བླངས་ནས་སྡིག་པ་མི་བྱེད་པ་སོར་ཆུད་པའི་སྟོབས། །
དཀོན་མཆོག་གསུམ་དང་བྱང་ཆུབ་ཀྱི་སེམས་ལ་བརྟེན་ནས་སྡིག་པ་ཟད་ཅིང་སྲབ་
པར་བྱེད་པ་རྟེན་གྱི་སྟོབས་ཏེ་དེ་ལྟར་སྟོབས་བཞིའི་སྒོ་ནས་སྡིག་སྒྲིབ་ཟད་པ་དང་་་་
སྲབ་པར་བྱེད་པས་གཉེན་པོ་ཡིན་ལ་དེ་དག་རས་དཀར་ཏེ་རས་ཡུག་དྲི་མ་མེད་པའི་
གཟུགས་སུ་བཀོད་པའོ། །གལ་ཏེ་གཉེན་པོ་དེ་བསྟེན་ནས་སྡིག་པའི་འབྲས་བུ་མི་
86



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
མྱོང་ན། ལས་རྣམས་བསྐལ་བ་བརྒྱར་ཡང་ཆུད་མི་ཟ་བར་གསུངས་པ་དང་འགལ་
སྙམ་ན། དེ་ནི་གཉེན་པོ་མི་སྒོམ་པའི་དབང་དུ་བྱས་པ་ཡིན་ལ་གལ་ཏེ་དེ་ལྟར་མ་
ཡིན་ན་ལུང་རིགས་དང་འགལ་བར་བརྒྱད་སྟོང་འགྲེལ་ཆེན་ལས་གསུངས་སོ། །ལྔ་
པ་ནི། ངལ་བས་བསྐྱོད་པར་འོས། །ཞེས་པས་བསྟན་ཏེ། དེ་ལྟར་གཉེན་པོ་སྟོབས་
བཞི་བསྟེན་པས་ནི་ཇི་སྐད་དུ། ལས་རྣམ་འབྱེད་ལས། ཤིན་ཏུ་མི་བཟད་ལས་རྣམས་
བྱས་པ་ནི། །བདག་ལ་རྣམ་པར་སྨོད་པས་བསླབ་པར་འགྱུར། །རབ་ཏུ་བཤགས་
དང་སྡོམ་པར་བྱེད་པ་ཡིས། །དེ་དག་ཤིན་ཏུ་རྩད་ནས་བཏོན་པ་བཞིན། །ཞེས་དང༌།
དཔུང་བཟང་གིས་ཞུས་པ་ལས། མུན་ནག་སྨག་ལ་མར་མེ་བྱུང་བ་ཡིས། །མུན་ནག་
མ་ལུས་སེལ་བར་བྱེད་པ་བཞིན། །ཚེ་རབས་སྟོང་ནས་བསགས་པའི་སྡིག་པའི་
མུན༑ ༑བཟླས་བརྗོད་མར་མེས་མྱུར་དུ་སེལ་བར་བྱེད། །ཅེས་དང༌། བཤེས་སྤྲིང་
ལས༑ གང་ཞིག་སྔོན་ཆད་བག་མེད་གྱུར་པ་ལས། །ཕྱི་ནས་བག་དང་ལྡན་པར་གྱུར་
དེ་ཡང༌། །ཟླ་བ་སྤྲིན་བྲལ་ལྟ་བུར་རྣམ་མཛེས་ཏེ། །དགའ་བོ་སོར་ཕྲེང་མཐོང་ལྡན་
བདེ་ བྱེད་བཞིན། །ཞེས་གསུངས་པ་བཞིན་དུ་མྱོང་ངེས་ཀྱི་ལས་རྣམས་ཀྱང་རྣམ་སྨིན་
གཏན་མི་མྱོང་བ་དང༌། ཚེ་འདིར་མགོ་བོ་ན་བ་ཙམ་གྱིས་ཀྱང་ངན་སོང་དུ་སྐྱེ་བའི་
ལས་བྱང་བ་དང་། གལ་ཏེ་ངན་སོང་དུ་སྐྱེས་ཀྱང་དར་གྱི་ཕོ་ལོང་ས་ལ་བརྡབས་པ་
ལས་འཕར་བའི་ཡུན་ལྟ་བུ་དང་། སྡུག་བསྔལ་ཆེན་པོ་དང་ཡུན་རིང་མྱོང་བྱེད་ཆུང་ངུ་
དང་ཡུན་ཐུང་ཙམ་ལས་མྱོང་མི་དགོས་པར་བྱེད་པས་རང་བཞིན་གྱི་སྡིག་པ་དང་སོར་
བྱང་སྔགས་གསུམ་གྱི་སྡོམ་དང་དམ་ཚིག་ཉམས་པ་གང་ཡིན་ཀྱང་སྡིག་ལྟུང་གི་རྡུལ་
འདག་པའི་ཕྱིར་སྟོབས་བཞིའི་རས་དཀར་འདི་ཉིད་ངལ་བས་ཡང་ཡང་བསྐྱོད་དེ་བྱི་
དོར་བྱེད་པར་འོས་སོ་ཞེས་གདམས་པར་མཛད་དོ།། །།
༈ གཉིས་པ་དངོས་གཞི་ནི། དེ་ལྟར་ཐུན་མོང་གི་ཐེག་པས་རྒྱུད་སྦྱང་བར་
87



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བྱས་ནས་ཚེ་གཅིག་ལ་ཟུང་འཇུག་གི་སྐུ་མངོན་དུ་བྱེད་པའི་འབྲས་བུ་གསང་སྔགས་
ཀྱི་ཐེག་པར་འཇུག་པ་ལ་གསུམ་སྟེ། ཕྱི་བསྐྱེད་པའི་རིམ་པ། ནང་རྫོགས་པའི་རིམ་
པ༑ གསང་བ་འོད་གསལ་གྱི་རིམ་པའོ། །དང་པོ་བསྐྱེད་རིམ་ལའང་བཞི་སྟེ། ལྟ་
བས་ཐག་བཅད་པ། སྒོམ་པས་ཉམས་སུ་ལེན་པ། གྲོགས་སྤྱོད་པ་བཤད་པ། དངོས་
གྲུབ་མངོན་དུ་བྱས་ནས་གཞན་ཕན་སྒྲུབ་པར་གདམས་པའོ། །དང་པོ་ནི། སྣང་གྲག་
རིག་གསུམ་ལྷ་སྔགས་ཆོས་ཉིད་ངང༌། །ཡེ་ནས་ཡིན་པར་ཤེས་པའི་ལྟ་བ་དང༌། །
ཞེས་པས་བསྟན་ཏེ། འདི་ལྟར་ཆུ་ཆབ་རོམ་དུ་གྱུར་པ་བཞིན་ཐ་མལ་པའི་ངོར་
གནས་ལུགས་ཀྱི་དོན་ལས་ཕྱིན་ཅི་ལོག་ཏུ་སྣང་བ་གཟུགས་ཀྱིས་བསྡུས་པའི་ཆོས་
དང་། གྲག་པ་སྒྲ་སྐད་སྣ་ཚོགས་པ་དང་། རིག་པ་སྟེ་འདོད་ཆགས་ཞེ་སྡང་སོགས་
རྟོག་ཚོགས་རྣམས་ནི་གནས་ཚུལ་ལ་སྣང་བ་རྣམ་པར་དག་པ་ལྷ་ཡི་སྐུ་དང་། སྒྲ་
གྲག་ཐམས་ཅད་གྲག་སྟོང་སྐྱེ་བ་མེད་པ་སྔགས་ཀྱི་རང་བཞིན་དང་དྲན་རྟོག་རྣམས་
ཆོས་ཉིད་དེ་ཡེ་ཤེས་ཀྱི་ངང་དུ་གནས་པར་ཚད་མས་བདེ་བླག་ཏུ་འགྲུབ་བོ། ། ན་
ཇི་ལྟར་ན་དང་པོ་ཐ་སྙད་དཔྱོད་པའི་ཚད་མས་ཀྱང་གྲུབ་སྟེ། པད་མ་རྣམ་པར་རོལ་
བའི་མདོ་ལས། ལྷ་ཡི་བུ་པད་མ་རྣམ་པར་རོལ་བས་འཇམ་དཔལ་ལ་སྨྲས་པ། །
འཇམ་དཔལ་ཕྱི་རོལ་གྱི་ཡུལ་འདི་དག་བྱེད་པ་པོས་བྱས་པའམ་ཇི་ལྟར་བལྟ་བར་་་་
བགྱི་༑ འཇམ་དཔལ་གྱིས་སྨྲས་པ་ལྷའི་བུ། ཕྱི་རོལ་གྱི་ཡུལ་འདི་རྣམས་ནི་བྱེད་པ་
པོས་བྱས་པ་མ་ཡིན་ཏེ་སེམས་སམ་རྟོག་པའི་བག་ཆགས་ཀྱིས་སྣང་བ་ཡིན་ནོ། །
ལྷའི་བུས་སྨྲས་པ། བག་ཆགས་ཇི་ལྟར་བརྟས་ཀྱང་རི་དང་རྒྱ་མཚོ་དང་ཉི་མ་དང་ཟླ་
བ་ལ་སོགས་པ་སྲ་ཞིང་འཐས་པ་ལྟར་གྱུར་པ་སྣང་དུ་ག་ལ་རུང་། འཇམ་དཔལ་
གྱིས་སྨྲས་པ། ལྷའི་བུ་སྣང་དུ་རུང་སྟེ། གྲོང་ཁྱེར་ཆེན་པོ་ཝ་རཱ་ཎ་སཱི་ན་བྲམ་ཟེ་མེ་
སྦྱིན་ཞེས་བྱ་བས་རང་གི་ལུས་སྟག་ཏུ་བསྒོམས་པས། གྲོང་ཁྱེར་གྱི་མི་རྣམས་ཀྱིས་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སྟག་ཏུ་མཐོང་ནས་བྲོས་པས་གྲོང་ཁྱེར་སྟོང་བ་བྱུང་ངོ༌། །ཟད་པར་ས་ཆུ་བསྒོམས་
པས་ ས་དང་ཆུར་སྣང་བ་དང་། རྣལ་འབྱོར་སྤྱོད་པའི་དགེ་སློང་གིས་མི་གཙང་བ་དང་
རུས་གོང་གི་འདུ་ཤེས་བསྒོམས་པས་དེར་སྣང་བ་ཡིན་ན་ཐོག་མ་མེད་པའི་བག་ཆགས་
བརྟས་པས་ཅི་སྟེ་མི་སྣང་། ལྷའི་བུས་སྨྲས་པ། བག་ཆགས་བརྟས་བའི་དབང་གིས་
རྣམ་པ་སྣ་ཚོགས་པ་དག་ཅིའི་ཕྱིར་སྣང་བ་ཡིན། འཇམ་དཔལ་གྱིས་སྨྲས་པ། སྣང་
བ་ཐམས་ཅད་མ་ངེས་པ་ཡིན་ཏེ། ལ་ལའི་སྣང་བ་ནི་ལ་ལའི་མུན་པ་ཡིན་ནོ། ། །
འདི་ལྟར་ས་འབའ་ཞིག་ལའང་། ས་ལ་སར་འདུ་ཤེས་པའང་ཡོད། ས་ལ་མེར་འདུ་
ཤེས་པའང་ཡོད། ས་ལ་ལོངས་སྤྱོད་དུ་འདུ་ཤེས་པའང་ཡོད། ས་ལ་སྡུག་བསྔལ་དུ་
འདུ་ཤེས་པའང་ཡོད། མེ་ལ་མེར་འདུ་ཤེས་པའང་ཡོད། མེ་ལ་ལོངས་སྤྱོད་དུ་འདུ་
ཤེས་པའང་ཡོད། མེ་ལ་གནས་སུ་འདུ་ཤེས་པའང་ཡོད། མེ་ལ་ཟས་སུ་འདུ་ཤེས་
པའང་ཡོད། ཆུ་ལ་ཆུར་འདུ་ཤེས་པའང་ཡོད། ཆུ་ལ་མེར་འདུ་ཤེས་པའང་ཡོད། ཆུ་
ལ་སར་འདུ་ཤེས་པའང་ཡོད། ཆུ་ལ་བདུད་རྩིར་འདུ་ཤེས་པའང་ཡོད། ཆུ་ལ་གནས་
སུ་འདུ་ཤེས་པའང་ཡོད། ནམ་མཁའ་ལ་ནམ་མཁར་འདུ་ཤེས་པའང་ཡོད། ནམ་
མཁའ་ལ་གནས་སུ་འདུ་ཤེས་པའང་ཡོད། ནམ་མཁའ་ལ་སར་འདུ་ཤེས་པའང་
ཡོད༑ དེ་བས་ན་ངེས་པ་མེད་པའི་ཕྱིར་བག་ཆགས་ཀྱི་དབང་གིས་གང་ལྟར་ཡང་
སྣང་བ་ཡིན་ནོ། །ཞེས་གསུངས་པ་བཞིན་ཆུ་གཅིག་ལའང་རིགས་དྲུག་སོ་སོའི་ལས་
ཀྱི་དབང་གིས་ཐ་དད་དུ་སྣང་ཞིང་དེ་དག་ཀྱང་དུང་ལ་སེར་འཛིན་དང་དཀར་འཛིན་
བཞིན་འོག་མ་འོག་མ་ལས་གོང་མ་གོང་མ་སྒྲིབ་པ་སྲབ་པའི་ཕྱིར་ཚད་མར་གྲུབ་ལ་
མཐར་སྒྲིབ་གཉིས་བག་ཆགས་དང་བཅས་པ་གཏན་དུ་ཟད་པ་སངས་རྒྱས་ཀྱི་གཟིགས་
པ་འབའ་ཞིག་ཚད་མ་མཐར་ཐུག་ཡིན་ན། དེས་ནི་ཇི་ལྟ་བའི་ངོར་སྣང་བའི་སྤྲོས་པ་
ཉེ་བར་ཞི་ཞིང་། ཇི་སྙེད་པའི་ངོར་ཤིན་ཏུ་དག་པ་རང་སྣང་ཡེ་ཤེས་ཀྱི་སྤྱོད་ཡུལ་ཚད་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མེད་པར་སྣང་བའི་བདག་ཉིད་དུ་གཟིགས་པའི་ཕྱིར་རོ། །གཞན་ཡང་སྒྱུ་འཕྲུལ་གསང་
སྙིང་ལས། རྟོགས་པ་བཞིའི་གཏན་ཚིགས། དག་པ་གསུམ་གྱི་གཏན་ཚིགས། མཉམ་
པ་བཞིའི་གཏན་ཚིགས། བདག་ཉིད་ཆེན་པོའི་གཏན་ཚིགས་རྣམས་གསུངས་སོ། །
དང་པོ་ནི། རྒྱུ་གཅིག་པ་དང་ཡིག་འབྲུའི་ཚུལ། །བྱིན་གྱིས་བརླབས་དང་མངོན་སུམ་
པ༑ ༑རབ་ཏུ་རྟོགས་པ་རྣམ་བཞི་ཡིས། །ཐམས་ཅད་མངོན་རྫོགས་རྒྱལ་པོ་ཆེ། །ཞེས་
གསུངས་པ་ལས། རྒྱུ་གཅིག་པ་ནི། འདི་ལྟར། འཁོར་འདས་ཀྱི་སྣང་བ་གཉིས་པོ་
དབྱིངས་ཀྱི་རང་བཞིན་ལ་སྐྱེ་བ་མེད་དེ། ཁྱོད་གཉིས་ཀའི་སྣང་གཞི་མཐར་ཐུག་
དབྱིངས་གཅིག་པོ་དེ་ལས་མེད་པའི་ཕྱིར། རྒྱུའམ་དབྱིངས་དེར་འཁོར་འདས་གང་
རུང་བདེན་པར་གྲུབ་ན་དེའི་ཕྱོགས་སུ་ལྷུང་བར་འགྱུར་བས་འཁོར་བ་གྲུབ་ན་དེ་ཉིད་
སྦྱང་དུ་མེད་པ་དང་མྱང་འདས་གྲུབ་ན་དེའི་ཕྱོགས་སུ་ལྷུང་བར་འགྱུར་བས་འཁོར་་་་
བའི་སྣང་གཞིར་མི་འཐད་པར་གསུངས་སོ། །གཉིས་པ་ཡིག་འབྲུའི་ཚུལ་ནི། སེམས་
ཉིད་སྐྱེ་མེད་ཀྱི་གདངས་ཉིད་རོལ་བ་འགག་མེད་ལྷའི་སྐུ་གསུང་ཐུགས་སུ་རང་སྣང་
བ་ཡིན་ཏེ། མཚོན་དུ་མེད་པའི་ཡི་གེ་ཨ་ཉིད་མཚོན་བྱེད་ཡི་གེ་དུ་མར་མ་འགགས་
པར་སྣང་བས་མཚོན་ནས་རྟོགས་པའི་ཕྱིར། ཞེས་པ་སྟེ། སྟོང་བཞིན་དུ་སྣང་སྣང་
བཞིན་དུ་སྟོང་སྣང་སྟོང་གཉིས་སུ་མེད་པར་གནས་པའོ། ། །
གསུམ་པ་བྱིན་གྱིས་བརླབས་པ་ནི། ལྷག་པའི་བདེན་པ་གཉིས་པོ་ངོ་བོ་དབྱེར་མེད་
ཡིན་ཏེ། ཁྱེད་གཉིས་རང་བཞིན་དང་རོལ་བར་གཏན་ལ་ཕབ་པའི་བྱིན་རླབས་སམ་
ཤུགས་ལས་དེ་ལྟར་ཐོབ་པའི་ཕྱིར། ཞེས་གསུངས་ཏེ། མེའི་རང་བཞིན་ཚ་བས་
བྱིན་གྱིས་བརླབས་པ་ལྟར་ལྷག་པའི་བདེན་པ་གཉིས་པོ་དབྱེར་མེད་རྒྱལ་བའི་དཀྱིལ་
འཁོར་ཉག་གཅིག་ཏུ་གནས་པའོ། །བཞི་པ་མངོན་སུམ་པ་ནི། བདེན་པ་དབྱེར་མེད་
དེ་ཉིད་བློའི་སྤྱོད་ཡུལ་ལས་འདས་པ་ཡིན་ཏེ། རང་རིག་མངོན་སུམ་གྱིས་ཡུལ་མེད་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
རང་གསལ་དུ་རྟོགས་པའི་ཕྱིར། ཞེས་པ་སྟེ། བདེན་གཉིས་དབྱེར་མེད་དེའང་དུས་
གཞན་ནམ་ལྐོག་ཏུ་གྱུར་པ་མ་ཡིན་པར་སྣང་དུས་ནས་ཡེ་ཤེས་ཀྱི་མངོན་སུམ་དུ་
གསུངས་སོ། །
གཉིས་པ་ནི། དེ་ཉིད་ལས། སྣོད་བཅུད་རྒྱུད་རྣམས་དག་རྟོགས་ཤིང༌། །ཞེས་
གསུངས་ཏེ། ངག་སྦྱོར་ནི། སྣོད་བཅུད་རྒྱུད་གསུམ་པོ་ཡེ་ནས་སངས་རྒྱས་པ་ཡིན་ཏེ།
རིམ་བཞིན་དེ་བཞིན་གཤེགས་པ་ཡུམ་ལྔ་དང་ཡབ་ལྔ་དང་ཡེ་ཤེས་ལྔར་དག་པའི་ཕྱིར།
ཞེས་འགོད་དོ། །གསུམ་པ་ནི། དེ་ཉིད་ལས། མཉམ་གཉིས་ལྷག་པའི་མཉམ་
གཉིས་ཀྱིས། །ཞེས་གསུངས་ཏེ། འདི་ལྟར་སྣང་བའི་ཆོས་ཐམས་ཅད་ཡེ་ནས་སངས་
རྒྱས་པ་ཡིན་ཏེ། མཉམ་པ་བཞིས་མཉམ་པར་གནས་པའི་ཕྱིར། ཞེས་འགོད་དོ། །
མཉམ་པ་བཞི་པོ་ནི། ཆོས་ཐམས་ཅད་དོན་དམ་པར་མ་སྐྱེས་པ་དང་། ཀུན་རྫོབ་ཏུ་
སྒྱུ་མར་མཉམ་པ་གཉིས་ཐུན་མོང་དང་། དོན་དམ་པར་དཀོར་བདུན་དང་། ཀུན་
རྫོབ་ཏུ་སྐུ་དང་ཡེ་ཤེས་སུ་མཉམ་པ་གཉིས་ནི་ལྷག་པའི་མཉམ་གཉིས་སོ། །བཞི་པ་
ནི༑ འཁོར་འདས་ཀྱི་ཆོས་རྣམས། སྣང་ལུགས་དུ་མར་སྣང་ཡང་ཡིན་ལུགས་ལ་དེ་
ལྟར་མ་གྲུབ་སྟེ། སེམས་ཉིད་སྐྱེ་མེད་རང་བྱུང་གི་ཡེ་ཤེས་གཅིག་གི་བདག་ཉིད་དུ་ཡེ་
ནས་ གནས་པའི་ཕྱིར། ཞེས་གསུངས་ཏེ། ཆོས་ཐམས་ཅད་འདི་ལས་མ་སྐྱེས་པ་མེད་
པས་སེམས་ཉིད་འོད་གསལ་གྱི་གདུང་རིགས་སུ་བསྟན་པ་ཡིན་པར་གསུངས་སོ། །
དེ་ལྟར་སྣང་སྲིད་འཁོར་འདས་ཀྱིས་བསྡུས་པའི་ཆོས་ཐམས་ཅད་སྣང་དུས་ཉིད་ནས་
ཕྱི་ནང་བར་གསུམ་གང་དུའང་མ་གྲུབ་ཚུལ་ནི་འཕགས་པ་ཏིང་ངེ་འཛིན་རྒྱལ་པོ་
ལས་ཀྱང་། ཇི་ལྟར་ནམ་མཁའ་དྭངས་ལ་ཟླ་ཤར་བ། །དེ་ཡི་གཟུགས་བརྙན་དྭངས་
པའི་མཚོར་སྣང་ཡང་། །ཟླ་བ་ཆུ་ཡི་ནང་དུ་འཕོས་པ་མེད། །ཆོས་རྣམས་ཐམས་ཅད་
དེ་བཞིན་ཤེས་པར་གྱིས། །ཇི་ལྟར་མི་དག་བྲག་རིའི་ཁྲོད་འདུག་སྟེ། །གླུ་ལེན་སྨྲ་
g!



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
དང་ངུ་དང་དགོད་པ་ལས། །རྐྱེན་ལ་བརྟེན་ནས་བྲག་ཆ་འབྱུང་མོད་ཀྱི། །སྒྲ་ལས་
དབྱངས་དེ་ནམ་ཡང་འཕོས་པ་མེད། །ཆོས་རྣམས་ཐམས་ཅད་དེ་བཞིན་ཤེས་པར་
གྱིས༑ ༑ཞེས་གསུངས་སོ། །
ཀུན་བྱེད་ལས་ཀྱང༌། སངས་རྒྱས་སེམས་ཅན་སྣང་སྲིད་སྣོད་བཅུད་ཀུན། །སྙིང་པོ་
བྱང་ཆུབ་ང་ལས་བྱུང་བའི་ཕྱིར། །ཡེ་ནས་གཉིས་སུ་མེད་པར་ལ་ཡང་བཟླ། །ཞེས་
དང་། དུས་འཁོར་ལས། སེམས་ཅན་རྣམས་ནི་སངས་རྒྱས་ཡིན་ཏེ་སངས་རྒྱས་ཆེན་
པོ་གཞན་འདིར་འཇིག་རྟེན་ཁམས་ན་ཡོད་མ་ཡིན། །ཞེས་གསུངས་སོ། །དེ་ལྟར་སྒོ་
གསུམ་རྡོ་རྗེ་གསུམ་གྱི་རང་བཞིན་དུ་གནས་པ་དེ་ཡང་ལམ་བསྒོམས་པས་གསར་དུ་
བསྒྲུབས་པ་མ་ཡིན་པར་ཡེ་གདོད་མ་ནས་གནས་པ་ཡིན་པ་ལ་ཡིན་པར་ངེས་ཤེས་
ཡང་དག་པར་སྐྱེས་པའི་བློ་ནི་ལྟ་བ་ཡིན་ནོ། །དང་གི་སྒྲ་ནི་འོག་མ་སྡུད་པའི་ཚིག་
གོ །གཉིས་པ་བསྒོམ་པས་ཉམས་སུ་ལེན་པ་ནི། མ་བྲལ་སྒོམ་པའི། ཞེས་པས་
བསྟན་ཏེ། དེ་ལྟར་གཏན་ལ་ཕབ་པའི་ལྟ་བ་དེ་དང་མ་བྲལ་བ་སྟེ་དེ་དང་རྗེས་སུ་
མཐུན་པར་སྣང་སྲིད་དག་མཉམ་གྱི་རང་བཞིན་དུ་བློ་བཅོས་ནས་སྒོམ་པའི་ཚུལ་གྱིས་
འཇུག་སྟེ། ཇི་ལྟར་ན། སྲིད་པ་རིམ་པར་སྨིན་པའི་ཚུལ་དང་མཐུན་པར། སྟོང་པ་
ཆེན་པོ། སྙིང་རྗེ་སྒྱུ་མ། ཕྱག་རྒྱ་གཅིག་པ། ཕྱག་རྒྱ་སྤྲོས་བཅས། ཚོམ་བུ་ཚོགས་
སྒྲུབ་སྟེ་ལྔ་ཡི་ཚུལ་གྱིས་སོ། །
དེ་ཡང་དབེན་ཞིང་ཡིད་དང་མཐུན་པའི་གནས་སུ་སྐྱབས་འགྲོ་སོགས་སྔོན་དུ་འགྲོ་
བར་བྱས་ཏེ། ཆོས་ཐམས་ཅད་སྟོང་པ་ཆེན་པོའི་ངང་དུ་མཉམ་པར་འཇོག་པ་ནི་སྟོང་
པ་ཆེན་པོ་སྟེ་དེ་བཞིན་ཉིད་ཀྱི་ཏིང་ངེ་འཛིན་ཡིན་ལ་རྟག་མཐའ་སེལ་བ་སོགས་ཀྱི་
དགོས་པ་ཡོད་དོ། །དེ་ལྟར་མ་རྟོགས་པའི་སྒྱུ་མ་ལྟ་བུའི་སེམས་ཅན་ལ་དམིགས་པ་
མེད་པའི་སྙིང་རྗེ་དར་ཅིག་སྒོམ་པ་ནི་ཀུན་ཏུ་སྣང་བའི་ཏིང་ངེ་འཛིན་ཏེ་སྟོང་པར་གཅིག་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཏུ་ཞེན་པ་གྲོལ་བ་སོགས་ཀྱི་དགོས་པ་ཡོད་དོ། །རྒྱུའི་ཏིང་ངེ་འཛིན་ལ་གཉིས་ལས་
ཐོག་མར་ཧཱུྃ་དང་བྷོ་སོགས་ལས་སྲུང་འཁོར་བསྒོམས་ནས་དངོས་གཞི་ལ་གཞལ་ཡས་
ཁང་བསྐྱེད་པའམ་མ་བསྐྱེད་ཀྱང་རུང་སྟེ་རང་ཉིད་གཙོ་བོ་མདོར་བསྡུས་བསྒོམས་
ནས༑ སྟོང་པ་ཉིད་དུ་བསམ་པའི་བར་ཡིན་ནོ། །དེ་ཡང་རང་སེམས་ཨ་དཀར་པོར་
བསྒོམས་ནས་ཡི་གེ་སྤྲོ་བསྡུ་ལ་དམིགས་པ་ཕྲ་བ་ཡིག་འབྲུ་ལ་བསླབ་པའོ། །རགས་
པ་ལྷ་སྐུ་ལ་བསླབ་པ་ནི་སྐྱེ་གནས་བཞིའི་རིམ་པས་བསྒོམ་ཚུལ་བཞི་སྟེ། དང་པོ་
སྒོང་སྐྱེས་ཀྱི་བག་ཆགས་སྦྱོང་བའི་ཕྱིར། རང་ཉིད་གཙོ་བོ་ཡབ་ཡུམ་དུ་གསལ་གདབ།
མདུན་མཁར་ལྷའི་དཀྱིལ་འཁོར་སྤྱན་དྲངས་ཏེ་མཆོད་བསྟོད་བཤགས་པ་སོགས་ཀྱིས་
ཚོགས་བསགས་ཏེ་མཐར་གཤེགས་གསོལ་མི་དམིགས་པའི་ངང་དུ་དར་ཅིག་འཇོག་
པ་ནི། མདོར་བསྡུས་པའོ། །དེ་ནས་སྟོང་པའི་ངང་ནས་ལྷ་སོ་སོའི་དཀྱིལ་འཁོར་རྒྱས་
པར་བསྒོམ་པ་ནི་རྒྱས་པའོ། །དེ་ནི་སྒོ་ང་ལས་ལན་གཉིས་སྐྱེ་བ་ལྟར་སྤྲོས་པ་ཆེན་
པོའོ། །
གཉིས་པ་མངལ་སྐྱེས་ལ། རྣམ་ཤེས་ཁུ་ཁྲག་ཏུ་འཇུག་པ་ལྟར། ལྷའི་ས་བོན་ཧཱུཾ་ལྟ་
བུ་དང་། མེར་ནུར་ལྟར་ཧཱུྃ་ལས་རྡོ་རྗེ་དང་ལྟར་ལྟར་པོ་དང་མཁྲང་གྱུར་ལྟར་རྡོ་རྗེ་
ལས་སྐུའི་རྒྱུ་འོད་ལྔའི་གོང་བུ་དང་། ཁྱབ་འཇུག་སོགས་ནས་ལུས་རྫོགས་པ་ལྟར་
འོད་ལས་སྐུར་གྱུར་པ་ནས་བསྐྱེད་པའི་རིམ་པ་རྫོགས་པར་བསྒོམས་པ་ལ་སོགས་
པའོ༑ །དྲོད་གཤེར་ལ། སྟོང་པའི་ངང་ལས་ལྷའི་མཚན་ཙམ་བརྗོད་པའམ་དྲན་པ་
ལས་སྐྱེས་པའོ། །བརྫུས་སྐྱེས་ལ་དྲན་རྫོགས་སུ་ཝལ་གྱིས་སྒོམ་པ་ལས་གོང་གི་
སྤྲོས་པ་ཀུན་དོར་བས་ཤིན་ཏུ་སྤྲོས་མེད་དོ། །དེ་ནས་བཙས་ཏེ་འཁོར་འདབ་རྒྱས་
པའི་བར་དང་མཐུན་པར་དཀྱིལ་འཁོར་དང་ཚོམ་བུ་དང་གྲངས་དང་ཞལ་ཕྱག་རྣམས་
སྤྲོས་ཏེ་བསྒོམས་པ་ནི་ཕྱག་རྒྱ་སྤྲོས་བཅས་དང༌། ནར་སོན་ནས་ཁེ་གྲགས་སོགས་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
སྒྲུབ་པ་དང་མཐུན་པར་སྟོང་ཆེན་སོགས་ཏིང་འཛིན་བཞི་པོར་རྩལ་ཐོན་ནས་སླར་དེ་
རྣམས་ཐུན་རེའི་ནང་དུ་ཚང་བར་བསྒོམས་ཏེ་བོགས་འདོན་པར་བྱེད་པ་ཚོམ་བུ་ཚོགས་
སྒྲུབ་བོ། །དེ་ལྟར་བསྒོམས་པའི་མཐར་མི་དམིགས་པའི་དབྱིངས་སུ་བསྡུ་བའམ། །
ཡང་ན་ཅུང་ཟད་གོམས་པ་རྣམས་ཀྱིས་བསྐྱེད་རིམ་གྱི་ངང་ནས་སེམས་མ་ཡེངས་པར་
སྤྲོ་བསྡུ་མེད་པར་འཇོག་པར་གསུངས་སོ། །
འདི་ལ་བཅོས་མའི་རྣལ་འབྱོར་ཞེས་སོགས་ཀྱང་བྱའོ། །དེས་ནི་མར་འཁོར་བའི་
བག་ཆགས་དག ཡར་མྱང་འདས་ཀྱི་འབྲས་བུ་རྫོགས། རྫོགས་རིམ་གྱི་སྨིན་བྱེད་དུ་
འགྱུར་བའོ། །གསུམ་པ་སྤྱོད་པ་ནི། མདེའུ་ཁ་སྒྱུར་བྱས་ནས། ཚར་གཅོད་རྗེས་སུ་
འཛིན་ལ། ཞེས་པས་བསྟན་ཏེ། འདི་ལྟར་སྤྱོད་པ་ལ་དུས་ཀྱི་དབང་དུ་བྱས་ན་དང་
པོ་འཇུག་པའི་སྤྱོད་པ། བར་དུ་དངོས་གྲུབ་སྒྲུབ་པའི་སྤྱོད་པ། མཐར་གྲུབ་པའི་སྤྱོད་
པ་རྣམས་སུ་ཡོད་པ་ལས་དང་པོ་གཉིས་ནི་ཚིག་རྐང་སྔ་མས་བསྟན་ལ་གསུམ་པ་ནི་
ཕྱི་མས་བསྟན་ཏེ། བསྐྱེད་རིམ་གྱི་མཉམ་བཞག་ལ་སྣོད་བཅུད་ལྷའི་དཀྱིལ་འཁོར་
དུ་བསྒོམས་ནས་དེ་ལས་ལངས་པའི་རྗེས་ཐོབ་ཀྱི་སྤྱོད་པ་རྣམས་སྒྲོ་ལྡན་གྱི་མདེའུ་ཡི་
གཟུགས་སུ་བྱས་ཏེ་དེ་ཉིད་ལས་དང་པོ་བས་སློབ་དཔོན་བཀུར་དབང་ནོད་སྒྲུབ་པའི་
མན་ངག་ཞུ་བ་སོགས་ནས་བར་དུ་བསྙེན་སྒྲུབ་ཀྱི་ཡན་ལག་ཏུ་གཏོགས་པའི་ལས་
རྣམས་སུ་རིམ་བཞིན་ཁ་ལོ་བསྒྱུར་བར་བྱས་ནས་མཐར་དངོས་གྲུབ་ལེགས་པར་་་་
གྲུབ་ནས་ཚར་གཅོད་པ་དང་རྗེས་སུ་འཛིན་པའི་ལས་ལ་སྦྱོར་བ་རྣམས་སོ། །ཚར་
གཅོད་རྗེས་འཛིན་གྱི་ལས་རབ་འབྱམས་གྲུབ་པ་ནི་བསྐྱེད་རིམ་གྱི་འབྲས་བུའང་ཡིན་
ཏེ༑ དེ་ཁོ་ནས་ཀྱང་འཇིག་རྟེན་པའི་ལས་ཀུན་གྲུབ་ནུས་སོ། །བཞི་པ་ནི། དབང་
སྒྱུར་མཛོད། ཅེས་པས་བསྟན་ཏེ། དེ་ལྟར་དངོས་གྲུབ་མངོན་དུ་བྱས་ཏེ་གཞན་ཕན་
རྒྱ་ཆེར་འབྱུང་བའི་ཚར་གཅོད་རྗེས་འཛིན་ཀྱི་ལས་རྣམས་ལ་ཐོགས་པ་མེད་པར་དབང་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སྒྱུར་བར་མཛོད་ཅིག་ཅེས་གདམས་པའོ།། ། །
༈ གཉིས་པ་རྫོགས་རིམ་ནི། ཐབས་ཀྱི་མན་ངག་ཟབ་མོས་གཞི་རྒྱུད་ལྷུན་
གྱིས་གྲུབ་པའི་དཀྱིལ་འཁོར་མངོན་སུམ་དུ་འཆར་བར་བྱེད་པ་སྟེ། དེ་ལ་རྫོགས་
རིམ་དང་མངོན་སུམ་མམ་གཉུག་མའི་རྣལ་འབྱོར་ཞེས་ཀྱང་བྱའོ། །དེ་ལ་ཉམས་སུ་
ལེན་ཚུལ་གྱི་སྒོ་ནས་སྒོ་གསུམ་གྱི་རྩོལ་བ་དང་བཅས་པ་མཚན་བཅས་རྫོགས་རིམ་
དང་༑ རྩོལ་བ་དང་བྲལ་བ་མཚན་མེད་རྫོགས་རིམ་གཉིས་སུ་འདུ་བ་ལས་འདིར་
མཚན་བཅས་རྫོགས་རིམ་ཀུན་གྱི་རྒྱལ་པོ་སྦྱོར་བ་ཡན་ལག་དྲུག་ལ་སྦྱར་བར་གསུངས་
ཏེ༑ དེ་ལ་སྦྱོར་བ་དྲུག་སོ་སོར་བཤད་པ། དེའི་འབྲས་བུ་བཤད་པ། ཉམས་སུ་ལེན་
པར་གདམས་པ་དང་གསུམ་ལས། དང་པོ་ནི། སྲོག་རྩོལ་བྱེད་བཅིང་ལུས་
ཀྱི་འཁྲུལ་འཁོར་གྱིས། །ཞེས་པས་བསྟན་ཏེ། འདི་ལ་དྲུག་སྟེ། ཡུལ་ཡུལ་ཅན་བཅུ་
འདྲེས་བྱེད་ཀྱི་རླུང་འཆང་བ་སོར་སྡུད། སྟོང་གཟུགས་རྣམས་ལ་དམིགས་ནས་
བསམ་གཏན་གྱི་ཡན་ལག་ལྔ་འགྲུབ་པར་བྱེད་པ་བསམ་གཏན། རླུང་དབུ་མར་
འཇུག་པར་བྱེད་པ་སྲོག་རྩོལ། སྲོག་དྷཱ་ཏིའི་ནང་དུ་མི་ཤིགས་པའི་ཐིག་ལེར་འཇུག་
ཅིང་འགྲོ་འོང་བྱེད་པ་འཛིན་པ། གཏུམ་མོའི་འབར་སྣང་གསལ་ཞིང་ཞི་བདེ་འདྲེན་
པ་རྗེས་དྲན། འཕོ་རླུང་དང་ཐིག་ལེའི་བྱ་བ་འགགས་ཤིང་ཡེ་ཤེས་ཀྱི་སྐུ་འགྲུབ་པར་
བྱེད་པ་ཏིང་ངེ་འཛིན་ནོ། །
དེ་ལ་ཡན་ལག་སྔ་མ་གསུམ་ནི། སྲོག་རྩོལ་ཞེས་པས་བསྟན་པ་ཡིན་ཏེ་འདི་ལྟར་
སྲོག་ནི་པྲ་ཎ་ཞེས་པ་རླུང་ཡིན་ལ། རྩོལ་ནི་ཨཱ་ཡ་མ་ཞེས་པ་དེ་འགོག་པའམ་དེ་ལ་
རྩོལ་བ་ལ་འཇུག་པ་སོགས་ཀྱི་དོན་ཡིན་ན་འདི་གསུམ་གྱིས་ཀྱང་རླུང་འགོག་པར་
བྱེད་པའི་ཕྱིར་རོ། །ཇི་ལྟར་ན་དང་པོ་གཞི་འཛིན་པ་སོར་བསམ་གཉིས་ལས། སོར་
སྡུད་ནི། བསྡུས་རྒྱུད་ལས། སོ་སོར་སྡུད་པ་ལུས་ལ་ཡུལ་དང་ཡུལ་ཅན་བཅུ་པོ་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྣམས་ནི་རབ་ཏུ་འཇུག་པ་མེད་པའོ། །ཞེས་པ་ལྟར་གནས་དབེན་པར་སྐྱབས་
སེམས་སོགས་དང་མི་གཡོ་བ་གསུམ་སྔོན་དུ་འགྲོ་བའི་སྒོ་ནས་དངོས་གཞིའི་དུས་སུ་
ཐོག་མར་མུན་ཁང་དུ་ལུས་གནད་རྡོ་རྗེའི་སྐྱིལ་ཀྲུང་བྱ་ཞིང་། འོག་ཆགས་དམ་པོ་
བརྒྱབ་པས་ཐུར་སེལ་གྱི་རླུང་འཆིང་། རྒལ་ཚིགས་དང་ལྟག་པ་དྲང་པོར་བསྲང༌། །
སྙིང་ཁ་ནས་ལྟེ་བའི་བར་གྱི་རྩ་དྲང་བས་སྲོག་རླུང་འཆིང་། ལྐོག་མས་ཨོག་མདུད་
ནོན་ཙམ་གྱིས་མགྲིན་པ་དགུག་པས་གྱེན་རྒྱུའི་རླུང་འཆིང་། དེ་དག་གི་ཤུགས་ལས་
གསེས་པ་མཉམ་དུ་འབྱུང་བས་མཉམ་གནས་ཀྱི་རླུང་འཆིང་། སོ་དང་མཆུ་རང་སར་
བཞག ལྕེ་རྩེ་ཡ་རྐན་ལ་སྦྱར། མགྲིན་པ་སོགས་འདི་དག་གིས་རྣ་བ་དང་ལྕེའི་རླུང་
འཆིང་༑ སྦྱོར་བ་དེ་རྣམས་དང་རླུང་ཁ་ནས་དལ་བུར་བཏང་བས་སྣའི་རླུང་འཆིང་། །
ལག་གཉིས་མཐེ་བོས་སྲིན་ལག་གི་རྩ་མནན་པའི་ཁུ་ཚུར་གཉིས་ཀྱིས་བརླའི་རྩ་བར་
ཅུང་ཟད་མནན་དུ་བཞག གྲིམ་ལྷོད་རན་པར་བྱ་ཞིང་ལག་ངར་བསྲང༌། དེས་ལུས་
དབང་དུ་རྒྱུ་བའི་རླུང་འཆིང་། གོང་གི་ལུས་གནད་ཐམས་ཅད་བསྡོམས་པས་ཁྱབ་
བྱེད་ཀྱི་རླུང་འཆིང༌། མིག་གིས་སྨིན་མཚམས་ནས་སོར་བཅུ་དྲུག་གཞོལ་བའི་སྟེང་
གི་ནམ་མཁར་རང་བབས་སུ་བལྟ་ཞིང་མི་གཡོ་བར་བྱས་པས་མིག་ཏུ་རྒྱུ་བའི་རླུང་
འཆིང་ངོ་། །
མ ་
སེམས་ཀྱི་གནད་ནི་ཅི་ཡང་ཡིད་ལ་མི་བྱ་བར་ཡིད་མིག་རླུང་གསུམ་པོ་ཡིད་གཏད་
པའི་ནམ་མཁའ་དེར་ཐིམ་པ་ལྟར་དབྱེར་མེད་དུ་བསྲེས་ཏེ་མ་ཡེངས་པར་ཞག་གཅིག་
ལ་གནད་དུ་བསྣུན་ནུས་ན་སྟོང་གཟུགས་འཆར་བར་གསུངས་སོ། །དེ་ནི་མཚན་མོའི་
རྣལ་འབྱོར་རོ། །ཉིན་མོའི་རྣལ་འབྱོར་ནི་ལུས་སེམས་ཀྱི་གནད་རྣམས་སྔར་བཞིན་
དུ་བྱ་ཞིང་། སྤྲིན་སོགས་དྲི་མ་མེད་པའི་དུས་སུ་ཉི་མ་ལ་རྒྱབ་ཀྱིས་ཕྱོགས་ཏེ་ནམ་
མཁའ་སྔོ་སང་ངེ་བ་དེར་སེམས་འདྲེས་པའམ་དབྱེར་མེད་པ་ལྟ་བུར་འཇོག་གོ །དེ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ལ་རྟགས་བཅུ་ནི། མཚན་མོའི་བཞི་དང་། ཉིན་མོའི་དྲུག་གོ །དང་པོ་ཤེས་རབ་
ཕྱོགས་ཀྱི་རླུང་ས་ཆུ་མེ་རླུང་ནམ་མཁའི་རླུང་རྣམས་དབུ་མར་འདུས་པ་ལས་རིམ་བཞིན་
རྟགས། དུ་བ་ལྟ་བུ་དང༌། སྨིག་རྒྱུ་ལྟ་བུ་དང༌། སྲིན་བུ་མེ་ཁྱེར་ལྟ་བུ་དང་མར་མེ་
འབར་བ་ལྟ་བུ་དང་། ནམ་མཁའ་སྤྲིན་མེད་དྭངས་པ་ལྟ་བུ་རྣམས་འབྱུང་ཞིང༌། ཕྱི་
མ་འདི་ཉིན་མཚན་ཐུན་མོང་དུ་འབྱུང་ཡང་རྟགས་རྣམས་ཀྱི་འཆར་གཞི་ཡིན་པས་
ལོགས་སུ་མི་བགྲང་བར་གསུངས་སོ། །
དེ་ལྔ་ནི་སྣ་བུག་གཡས་ཕྱོགས་ཀྱི་རླུང་སྟེ་འབྱུང་བའི་ཁམས་ལྔའི་རླུང་ངོ༌། །གཉིས་
པ་ཐབས་ཀྱི་ཕྱོགས་གཡོན་གྱི་རླུང་སྟེ་རླུང་གི་རླུང་དང་། མེ་དང་ཆུ་དང་། ས་དང་། །
ནམ་མཁའ་དང་། ཡེ་ཤེས་ཀྱི་རླུང་རྣམས་དབུ་མར་འདུས་པ་ལས་རིམ་བཞིན་རྟགས་
སེར་བོ་འབར་བའི་རྣམ་པ་དང་། ཟླ་བའི་རྣམ་པ་དང༌། ཉི་མ་ལྟ་བུ། རྡོ་རྗེ་སྒྲ་གཅན་
གྱི་རྣམ་པ་དང༌། མཆོག་གི་ཆ་སྟེ། གློག་འོད་ལྟ་བུ་དང༌། ཐིག་ལེའི་རྣམ་པ་སྟེ། དྲུག་
ནི་ཉིན་སྣང་ངོ༌། །རྟགས་དེ་དག་ལའང་ནང་གསེས་དབྱིབས་ཆེ་ཆུང་དང་མདོག་
སོགས་དུ་མ་ཡོད་ཅིང་དེ་དག་གི་ཚེ་ན་ལུས་ངག་ཡིད་ཀྱི་ཉམས་ཀྱང་སྣ་ཚོགས་པ་འབྱུང་
ངོ་། །རྟགས་འདི་རྣམས་ཡན་ལག་ཕྱི་མ་རྣམས་སུ་ཡོན་ཏན་ཡར་ལྡན་དུ་འབྱུང་བར་
གསུངས་སོ། །དེ་ལྟར་གསལ་བའི་ཚེ་སྟོང་གཟུགས་ཀྱི་རྗེས་སུ་མི་འབྲང་བར་སེམས་
ནམ་མཁའ་གང་དུ་བལྟ་བའི་ཡུལ་དེར་རྩེ་གཅིག་ཏུ་གཏད་དོ། །གོམས་ཚད་ནི། རྩ་
དབུ་མར་སྒྲ་གཅན་གྱི་རེ་ཁ་ནག་པོ་ཤིན་ཏུ་ཕྲ་བ་སྐུ་ཡི་ཚད་ཙམ་མཐོང་བའི་བར་
དུའོ། །མདོར་ན། མི་གཡོ་བ་གསུམ་དང་ལྡན་པའི་སྒོ་ནས་ཐ་མལ་བའི་དབང་ཡུལ་
ལྔའི་འབྲེལ་བ་བཅད་ནས་རླུང་རྣམས་དབུ་མར་སྡུད་པར་བྱེད་དོ། །
གཉིས་པ་བསམ་གཏན་ནི། བསྡུས་རྒྱུད་ལས། བསམ་གཏན་དག་ཀྱང་ཤེས་རབ་
རྟོག་དང་དཔྱོད་པ་དགའ་དང་གཡོ་མེད་བདེ་བ་རྩེ་གཅིག་སེམས་པའོ། །ཞེས་པ་
97
།



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ལྟར༑ སྟོང་གཟུགས་དམིགས་ཡུལ་དུ་བྱས་ནས་ཞི་ལྷག་ཟུང་འཇུག་གི་ཏིང་ངེ་འཛིན་
སྒྲུབ་པ་ཡིན་ནོ། །དེ་ཡང་རླུང་འཆིང་བའི་ལུས་གནད་སོགས་སྔར་དང་འདྲ་ཞིང་། །
སྟོང་གཟུགས་ཀྱི་རྗེས་སུ་མི་འབྲང་བར་ལྟ་སྟངས་སོགས་དང་པོ་གཏད་ས་དེ་ཁོ་ནར་
གཏད་ནས་རྣམ་རྟོག་གཞན་གང་ཡང་མི་འཇུག་པར་བསྒོམས་པའོ། །དེ་ལྟར་གོམས་
པས་སྟོང་གཟུགས་ལ་མཚན་འཛིན་བྲལ་བའི་ལྷག་མཐོང་དང་ཟུང་དུ་འཇུག་པའི་་་་་
བསམ་གཏན་འབྱུང་སྟེ། སྟོང་གཟུགས་ཀྱི་མཚན་ཉིད། སྤྱི་རགས་པ་མཐོང་བའི་རྟོག་
པ་དང་བྱེ་བྲག་དཔྱོད་པ་སོགས་བསམ་གཏན་དང་པོའི་ཡན་ལག་རྣམས་དང་མིང་མཐུན་
པའི་ཡན་ལག་ལྔ་འབྱུང་ངོ་། །ལྔ་པོ་དེ་ཚོགས་པའི་ཚེ་བསམ་གཏན་གྱི་ཡན་ལག་རྫོགས་
པར་སྐྱེས་པ་ཡིན་པར་གསུངས་སོ། །
དེའི་མཐུས་གང་སྣང་སྒྱུ་མ་ལྟ་བུར་རྟོགས་པ་སོགས་འབྱུང་ངོ་། །དེ་ལྟར་བསྒོམས་
པས་སོར་བསམ་གཉིས་ཀྱི་ཉམས་མྱོང་ཁྱད་པར་ཅན་སྐྱེས་པ་རྩ་བཟང་བའི་རིགས་
འགའ་ཞིག་སྲོག་རྩོལ་ཆེད་དུ་མ་བསྒོམ་ཀྱང་རླུང་དབུ་མར་ཚུད་ནས་གེགས་མེད་དུ་
ཡོན་ཏན་ཕུན་སུམ་ཚོགས་པ་སྐྱེ་བར་གསུངས་སོ། །གསུམ་པ་སྲོག་རྩོལ་ནི། བསྡུས་
རྒྱུད་ལས། སྲོག་གི་རྩོལ་བ་དག་ཀྱང་ལམ་ནི་གཉིས་པོ་བསྐྱེལ་ཞིང་དབུ་མར་སྲོག་
ནི་ཞུགས་པ་དག་ཏུ་འགྱུར། །ཞེས་པ་ལྟར་ཀུན་རྟོག་གི་བཞོན་པ་རླུང་རང་དབང་དུ་
གྱུར་ཕྱིར་བསྒོམ་ལ། དེ་ཡང་རོ་རྐྱང་གི་ལམ་གཉིས་སུ་རླུང་རྒྱུ་བ་བཀག་སྟེ། དྷཱ་ཏིའི་
འཁོར་ལོ་རྣམས་སུ་འགྲོ་འོང་བྱེད་ཅིང་རིམ་གྱིས་འགག་པར་བྱེད་པའོ། །དེ་ལ་ལུས་
གནད་གཞན་སྔར་དང་འདྲ་ཞིང་ལྟ་སྟངས་ཐད་ཀ་ལས་ཅུང་ཟད་གྱེན་དུ་ཕྱོགས་པ་སྨིན་
མཚམས་སུ་ཧྲིག་གེར་བལྟ་ཞིང༌། རླུང་རོ་བསལ་ནས། ཐོག་མར་རྩ་ཡི་ལམ་སྦྱོང་
བའི་ཕྱིར་རླུང་འབྱིན་འཇུག་གནས་པ་ཙམ་ལ་སེམས་གཏད། དེ་ནས་གཡས་གཡོན་
དབུས་སུ་རོ་རྐྱང་དབུ་མ་གསུམ་གསལ་བཏབ། རླུང་ཕྱིར་འབྱིན་པ་རོ་མ་དང་དབུ་མ་



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ནས་ཕར་སོང་། རྐྱང་མ་དང་དབུ་མ་ནས་ཚུར་རྔུབ། དབུ་མར་གནས་པ་ཅི་རིགས་
བསམ་པར་བྱ། དེ་ནས་འབྱིན་རྔུབ་གནས་གསུམ་པོ་རིམ་བཞིན་ཡི་གེ་ཨཱཐདང་ཨོ་
དང་ཧཱུཾ་གསུམ་གྱི་རྣམ་པ་མདོག་དམར་དཀར་སྔོན་པོ་ཅན་རང་རང་གི་གདངས་དང་
འོད་ཟེར་བཅས་དབུ་མ་ཁོ་ན་ནས་འགྲོ་འོང་གནས་གསུམ་བྱེད་པར་དམིགས། དེ་
ལྟར་རྡོར་བཟླས་ཀྱིས་ལམ་སྦྱངས་ནས་རྩ་དབུ་མའི་ལམ་དུ་རླུང་བུམ་པ་ཅན་འཛིན་
པ་ལ་ཡང་ཡང་གོམས་པར་བྱ། བུམ་ཅན་འདི་གཙོ་བོ་ལྟེ་བར་བསྒོམ་ལ་འཁོར་ལོ་
གཞན་མགྲིན་པ་དཔྲལ་བ་གཙུག་ཏོག་རྣམས་སུའང་ལས་དང་པོ་བས་རན་ཙམ་བསྒོམས་
ཀྱང་སྐྱོན་མེད་པར་གསུངས་སོ། །
དེ་དག་གི་མཐར་གསང་བའི་བུམ་ཅན་ཡང་ཚར་རེ་བྱའོ། །ལུས་ཀྱི་ནང་དུ་སྟོང་
གཟུགས་ཤར་བ་ལ་སེམས་གཏད་ནས་གོམས་པར་བྱས་པས་དབུ་མའི་རྩ་གནས་་་
གང་འདོད་རྣམས་སུ་རྟགས་སྣང་འཆར་ཞིང་རླུང་ཞུགས་པར་འགྱུར་རོ། །དེ་ལྟར་
རྩུབ་རླུང་བུམ་ཅན་བཟུང་བས་ཐོག་མར་སྡུག་བསྔལ་དང་དེ་ནས་བདེ་ སྡུག་འདྲེས་མ་
བཏང་སྙོམས་ཀྱི་ཉམས་སོགས་འབྱུང་བར་གསུངས། སྲོག་རྩོལ་གྱི་ཚད་ནི་དབུ་མ་
ཁོ་ན་ནས་རླུང་འབབ་པའི་བར་དུའོ། །བཞི་པ་འཛིན་པ་ནི། བྱེད་བཅིང་ཞེས་པས་
བསྟན་ཏེ། བསྡུས་རྒྱུད་ལས། ཐིག་ལེར་སྲོག་ནི་རབ་ཏུ་ཞུགས་ཤིང་གཉིས་ཀའི་
བགྲོད་པ་བཅོམ་སྟེ་རྩེ་གཅིག་སེམས་པ་འཛིན་པའོ། །ཞེས་གསུངས་པ་ལྟར་རྣམ་
ཤེས་ཡུལ་ལ་གཡོ་བྱེད་ཀྱི་རླུང་དབུ་མར་ཞུགས་པ་དེ་ཉིད་མི་ཤིགས་པའི་ཐིག་ལེར་
ཐིམ་ནས་བཅིང་པ་སྟེ་བརྟན་པར་བྱ་ཕྱིར་སྒོམ་པའོ། །འདི་ལྟར་ལུས་གནད་བཅས་
འཁོར་ལོ་སོ་སོ་ལེགས་པར་གསལ་བཏབ་སྟེ་དེ་དག་གི་དབུས་སུ་མི་ཤིགས་པའི་ཐིག་
ལེར་གཡས་གཡོན་གྱི་རླུང་བཅུ་ཐིམ་པར་བསམས་ལ་རླུང་བུམ་ཅན་འཛིན་པར་བྱའོ། །
འདི་སྐབས་གཏུམ་མོ་འབར་བས་ཐིག་ལེ་རྣམས་སོ་སོར་གཡོ་བ་སོགས་དང༌། ཞི་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྒྱས་སོགས་ལས་རྣམ་ཐོགས་མེད་འགྲུབ། དེ་ནི་སྲོག་རྩོལ་གྱི་འབྲས་བུའོ། །ལྔ་པ།
རྗེས་དྲན་དང་ཏིང་འཛིན་གཉིས་ནི། སྒྱུ་རྩལ་སོགས་ལུས་ཀྱི་འཁྲུལ་འཁོར་དུ་མས་
ལུས་ཀྱི་ཕྱག་རྒྱ་སོགས་དང་སྟོང་གཟུགས་ཕྱག་རྒྱ་ཆེན་པོར་བརྟེན་པར་མཚུངས་པས་
ན༑ ལུས་ཀྱི་འཕྲུལ་འཁོར་གྱིས། །ཞེས་པས་ལྷན་ཅིག་ཏུ་བསྟན་ཏོ། །དེ་ཡང་དང་པོ་
རྗེས་དྲན་ནི་བསྡུས་རྒྱུད་ལས། གཏུམ་མོའི་སྣང་བར་གང་ཞིག་གྱུར་པ་ངེས་པར་ལུས་
དང་ནམ་མཁའ་ལ་ཡང་རྗེས་སུ་དྲན་པར་འགྱུར། །ཞེས་པ་ལྟར། སྤྱི་བོའི་ཧཾ་ཞུ་བའི་
བདེ་བ་གནས་བཞིར་དྲངས་ཤིང་མཐར་ནོར་བུའི་རྩེ་ནས་གཙུག་ཏོར་གྱི་བར་དུ་བཟློག་
པའི་དགའ་བཞི་ཡང་ཡང་མྱངས་བའོ། །དེ་ཡང་ལས་ཀྱི་ཕྱག་རྒྱ་སོགས་ཕྱག་རྒྱ་དག་
ལ་ལུས་ཀྱི་འཕྲུལ་འཁོར་ཏེ་སྒྱུ་རྩལ་གྱིས་སྙོམ་པར་ཞུགས་པའི་བདེ་བ་སྐྱེས་པས་་་་
དཔྲལ་བ་དང་མགྲིན་པ་སོགས་འཁོར་ལོ་རྣམས་སུ་རིམ་བཞིན་ཡས་བབ་ཀྱི་དགའ་
བདེ་དང་སྟོང་གཟུགས་བསྲེས་ཏེ་བུམ་ཅན་བཟུང་། མཐར་ནོར་བུའི་རྩེར་བཅིངས་
པ་གྱེན་དུ་དྲངས་ཏེ་གཙུག་ཏོར་གྱི་བར་དུ་མས་བརྟན་གྱི་དགའ་བཞི་དང་སྟོང་གཟུགས་
བསྲེས་ཏེ་བུམ་ཅན་འཛིན་ཅིང་མཉམ་པར་འཇོག་གོ །སྐབས་འདིར་སྟོང་པའི་གཟུགས་
སྒྲ་སོགས་འཆར་ཞིང་། རང་ཉིད་སྟོང་གཟུགས་ཀྱི་ལྷ་སྐུ་ཡབ་ཡུམ་དུ་གྱུར་པ་སོགས་
འབྱུང་ངོ༌། །
དེ་ལྟར་སྟོང་གཟུགས་ཕྱག་རྒྱ་ཆེན་མོ་ཡང་ཡང་རྗེས་སུ་དྲན་ཅིང་རྩོལ་བས་རྗེས་དྲན་
ཞེས་གསུངས་སོ། །དྲུག་པ་ཏིང་ངེ་འཛིན་ནི། བསྡུས་རྒྱུད་ལས། ཤེས་རབ་ཐབས་
ཀྱི་བདག་ཉིད་ཀྱིས་ནི་འགྱུར་མེད་བདེ་བའི་དབང་གིས་ཡེ་ཤེས་གཟུགས་ལ་ཏིང་ངེ་
འཛིན། །ཞེས་པ་ལྟར། སྟོང་གཟུགས་ཕྱག་རྒྱ་ཆེན་མོར་བརྟེན་ནས་མས་བརྟན་གྱི་
དགའ་བ་ཁྱད་པར་ཅན་སྐྱེས་པས་གསང་པའི་འཁོར་ལོར་དྷཱུ་ཏིའི་ནང་དུ་ཕྲ་བའི་རླུང་
སེམས་རྩ་བ་ནས་སླར་མི་སྐྱེ་བའི་ཚུལ་དུ་གཏན་འགགས་ཏེ་མི་འགྱུར་བའི་བདེ་བ་
100



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
སྐད་ཅིག་མ་དང་པོ་ཐོབ་པ་ནས་མཐར་གཙུག་ཏོར་གྱི་འཁོར་ལོར་དུས་སྦྱོར་བཅུ་གཉིས་
ཀྱི་རླུང་ཉི་ཁྲི་ཆིག་སྟོང་དྲུག་བརྒྱ་ཡོངས་སུ་རྫོགས་པར་ཐིམ་སྟེ་མཐོང་ལམ་ཐོབ་པར་
གསུངས་སོ། །
གཉིས་པ་འབྲས་བུ་གཤད་པ་ནི། བདེ་གསལ་མི་རྟོག་གྲོགས་སུ་འགུགས་ནུས་ན།།
འོད་གསལ་སྒྱུ་མའི་ལུས་ལ་དབང་འབྱོར་ཕྱིར། །ཞེས་པས་བསྟན་ཏེ། འདི་ལྟར་
གནས་སྐབས་སུ་སོ་སོའི་འབྲས་བུ་འཛིན་པ་སོགས་ཀྱི་སྐབས་སུ་གཏུམ་མོ་འབར་བས་
ཞུ་བདེ་ཁྱད་པར་ཅན་གྱི་ཉམས་སོ། །སོར་བསམ་གཉིས་ཚད་དུ་སྨིན་པ་ལས་ནི། ཇི་
སྐད་དུ་བསྡུས་རྒྱུད་ལས། མངོན་པར་ཤེས་པ་ལྔ་ནི་ཐོབ་པར་འགྱུར་ཏེ་མི་ཡི་བདག་
པོ་བསམ་གཏན་སྦྱོར་བས་དག་པའོ། །ཞེས་པ་བཞིན་ལྷའི་མིག་དང་རྣ་བ་སོགས་
མངོན་ཤེས་རྣམས་འགྲུབ་པར་འགྱུར་བས་ལྐོག་གྱུར་གྱི་ཆོས་རྣམས་ཤིན་ཏུ་གསལ་
བའི་ཉམས་སོ། །སེམས་རྩེ་གཅིག་ཏུ་གནས་པའི་མི་རྟོག་པའི་ཉམས་རྣམས་ཉམས་
ལེན་གྱི་གྲོགས་སུ་འགུགས་ནུས་ན་མཐར་ཏིང་ངེ་འཛིན་གྱི་སྦྱོར་བ་མཐར་ཕྱིན་ཏེ་རྣམ་
ཀུན་མཆོག་ལྡན་གྱི་སྟོང་པ་ཉིད་དང་དབྱེར་མེད་པའི་ལྷན་སྐྱེས་དོན་གྱི་ཡེ་ཤེས་འོད་
གསལ་བའི་རང་བཞིན་གང་ཡིན་པ་སོ་སོ་རང་གི་རིག་པས་མངོན་སུམ་དུ་མཐོང་ནས་
རྣམ་སྨིན་གྱི་ལུས་དབྱིངས་སུ་ཐིམ་ནས་སྒྱུ་མའི་ལུས་ཏེ་ཟུང་འཇུག་ཡེ་ཤེས་ཀྱི་སྐུ་ལ་
དབང་འབྱོར་བར་འགྱུར་རོ། །དེ་དག་གི་དོན་རྒྱས་པར་ནི་ཀུན་མཁྱེན་མི་ཕམ་ཆོས་
རྗེའི་དུས་འཁོར་འགྲེལ་ཆེན་དང་ཁྲིད་ཡིག་སོགས་ལས་ཤེས་པར་བྱའོ། ། །
གསུམ་པ་ནི། རྫོགས་རིམ་ཐུགས་ཀྱི་ཐིག་ལེར་བསྟིམ་པར་རིགས། །ཞེས་གསུངས་
ཏེ༑ དེའི་ཕྱིར་རྒྱུད་སྡེའི་མཚན་བཅས་ཀྱི་རྫོགས་རིམ་གཞན་ལས་ཆེས་ཟབ་སྙིགས་
དུས་ཚེ་ཐུང་གཅིག་ལ་སངས་རྒྱས་མངོན་དུ་བྱེད་པའི་ལམ་རྫོགས་རིམ་རྡོ་རྗེའི་རྣལ་
འབྱོར་སྦྱོར་བ་ཡན་ལག་དྲུག་གི་ཟབ་མོའི་དོན་རྣམས་ཐུགས་ཀྱི་ཐིག་ལེར་ཏེ་དབུས་
101



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
སུ་བསྟིམ་སྟེ་རྟོགས་པར་བྱ་བའི་ཕྱིར་འབད་པར་རིགས་སོ་ཞེས་གདམས་པའོ། །
དེ་ལྟར་ཤཱ་ལོ་ཀ་འདི་ཉིད་འདིར་སྦྱོར་དྲུག་ལ་སྦྱར་ནས་བཤད་ཀྱང་དེ་ཁོ་ནར་ངེས་པ་
མ་ཡིན་ཏེ་ཨ་ནུ་ཡོ་ག་སོགས་རྩ་རླུང་ཐིག་ལེ་ལ་གནད་དུ་བསྣུན་པའི་རྫོགས་རིམ་་་་
གཞན་ལའང་སྦྱོར་དུ་ཡོད་དོ། །གསུམ་པ་གསང་བ་འོད་གསལ་རྫོགས་པ་ཆེན་པོ་
ལ་གཉིས་ཏེ་ལམ་སྒོམ་པར་བསྐུལ་བ་དང་། ལམ་དངོས་བཤད་པ་གཉིས། དང་པོ་
ནི༑ སྙིགས་ལྔའི་མུན་པ་སོགས་ཀྱིས་བསྟན་ཏེ། འདི་ལྟར་མདོ་ལུགས་ཐུབ་པའི་
བསྟན་པ་འབྲས་བུའི་དུས་ལས་ཡོངས་སུ་ཡོལ་ཞིང་སེམས་ཅན་རྣམས་ཉོན་མོངས་
པ་ཆེས་རགས་པས་ཆོས་ཉིད་ཀྱི་དོན་རྟོགས་པར་དཀའ་ཞིང་། སྔགས་ལའང་ཇི་སྐད་
དུ་ལྷ་ཐམས་ཅད་ཡང་དག་པར་འདུས་པའི་རྒྱུད་ལས། རྫོགས་ལྡན་དང་པོ་བྱ་བའི་
རྒྱུད༈ །གསུམ་ལྡན་གཉིས་པ་སྤྱོད་པའི་རྒྱུད། །གཉིས་ལྡན་གསུམ་པ་རྣལ་འབྱོར་
རྒྱུད༑ ༑རྩོད་ལྡན་བཞི་པ་བླ་མེད་དོ། །དུས་བཞི་ལ་ནི་དགོངས་ནས་ཀྱང༌། །རྒྱུད་ནི་
རྣམ་པ་བཞིར་བཤད་དོ། ། དེ་
ཞེས་གསུངས་པ་ལྟར་བསྐལ་བ་རྫོགས་ལྡན་ལ་སྐྱེ་རྒུ་རྣམས་རང་བཞིན་གྱིས་ཉོན་
མོངས་པ་ཤས་ཆུང་བ་སོགས་ཀྱི་དུས་སུ་བྱ་རྒྱུད་སོགས་ཀྱིས་རིམ་བཞིན་གདུལ་བར་
བྱས་ཤིང་དེང་སང་ནི་རྩོད་ལྡན་ལས་ཀྱང་རྩོད་ལྡན་སྙིགས་ལྔའི་མུན་པ་འཐུག་པོ་་་
ཆེས་ལྷག་པར་བདོ་བ་སྟེ་འཕེལ་བའི་སྐབས་སུ་ནི་འོད་གསལ་རྫོགས་པ་ཆེན་པོ་ལས་
གཞན་པའི་རྒྱུ་འབྲས་ཀྱི་ཐེག་པ་བརྒྱད་པོ་རྒྱུ་སྐར་གྱི་འོད་ཀྱིས་ནི་མུན་པ་འདི་ཉིད་
འཇོམས་པར་རབ་ཏུ་དཀའ་སྟེ། གཡུ་ཡིག་ཅན་ལས། ཨེ་མ་ཧོ། རིགས་ཀྱི་བུ་
ཡང་གསང་སྦས་པའི་སྙིང་ཏིག་འདིའི་ཚད་མ་ཟིན་པར་ཕྱི་ནང་གསང་བ་གསུམ་གྱི་
ངོ་སྤྲད་ལ་ཡིད་ཆེས་པར་བྱེད་པའི་གང་ཟག་ནི། རྒྱུ་ཁ་བའི་ས་བོན་ལས་འབྲས་བུ་
མངར་བ་འདོད་པ་དང་འདྲའོ། །ཞེས་གསུངས་སོ། །དེ་བས་ན་རྫོགས་པ་ཆེན་པོ་
102



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ལའང་སེམས་ཀློང་མན་ངག་གི་སྡེ་གསུམ་དང་མན་ངག་སྡེ་ལའང༌། སློབ་དཔོན་བཱི་
མ་ལའི་སྒྲོན་མ་སྣང་བྱེད་ལས་གསུངས་པ་ལྟར་ཕྱི་སྐོར་ལུས་དང་འདྲ་བ། ནང་སྐོར་
མིག་དང་འདྲ་བ། གསང་སྐོར་སྙིང་དང་འདྲ་བ། ཡང་གསང་བླ་མེད་ལུས་ཀུན་
རྫོགས་པའི་སྐྱེས་བུ་དང་འདྲ་བ་རྣམས་སུ་ཡོད་པ་ལས་ཡང་གསང་སྙིང་ཐིག་གི་གདམས་
པ་ཟབ་མོ་ཉི་མའི་ཟེར་ཕྲེང་འབུམ་དུ་བརྡལ་བ་ཉིད་བདེ་བླག་རྟོགས་པ་ནི་བླ་མ་ལ་
དད་པ་ཁོ་ནར་རག་ལས་པ་སྔར་བཤད་པ་ལྟར་ཡིན་པས་དང་འདོད་ཡིད་ཆེས་ཀྱི་དད་
གསུམ་རྟ་བདུན་གྱིས་དྲངས་པའི་ཁྱོགས་ཀྱིས་ཡིད་ཀྱི་ནམ་མཁའ་ལ་འདྲེན་པར་རིགས་
སོ་ཞེས་བསྐུལ་བའོ། ། །
གཉིས་པ་ལའང་གཉིས་ཏེ། ཀ་དག་ཁྲེགས་ཆོད་ཀྱི་ལྟ་བ་དང་། ལྷུན་གྲུབ་ཐོད་རྒལ་
གྱི་ཡེ་ཤེས་སོ། །དང་པོ་ནི། གང་ཤར་རིག་པ་སོགས་ཏེ། འདི་ལྟར་ཆགས་སྡང་
སོགས་རྣམ་རྟོག་གང་ཤུར་བའི་རིག་པ་ཉིད་ལ་དགག་སྒྲུབ་བླང་དོར་གྱིས་མ་བཅོས་
པའི་རིག་པ་རྒྱ་ཡན་མ་འདི་ཉིད་ལ་རང་གི་བབས་ལུགས་ཇི་ལྟ་བ་ལས་གཞན་དུ་མ་
བསྒྱུར་བར་རང་སོར་བཞག་པའི་ངང་དུ་སེམས་ཀྱིས་སེམས་ལ་ལྟོས་ཤིག་དང་།
སེམས་ཀྱི་རང་བཞིན་གང་ཡིན་པའི་ངོ་བོ་ནི་ཡེ་གདོད་མ་ནས་སྟོང་བ་གཞི་རྩ་དང་
བྲལ་བ་ནི་ཆོས་ཀྱི་སྐུའོ། །རང་བཞིན་གསལ་བ་ལ་ཁོ་ཐག་ནང་ནས་ཆོད་པ་ནི་
ལོངས་སྤྱོད་རྫོགས་པའི་སྐུའོ། །སྣ་ཚོགས་འཆར་གཞི་མ་འགགས་པ་ནི་སྤྲུལ་བའི་
སྐུའོ༑ ༑དེ་ལྟར་ངོ་བོ་རང་བཞིན་ཐུགས་རྗེ་གསུམ་དབྱེར་མེད་པ་སྟེ་སྐུ་གསུམ་ཡེ་ནས་
རྫོགས་པར་བསྒོམ་བྱ་དང་སྒོམ་བྱེད་བྲལ་བར་ངོ་ཤེས་ན། ས་དང་ལམ་ཀུན་སྙིགས་
དུས་ཚེ་ཐུང་གཅིག་ལ་ཅིག་ཆར་དུ་ཆོད་ནས་གདོད་མའི་དབྱིངས་སུ་འབྲས་བུ་གཏན་
སྲིད་ཟིན་པར་འགྱུར་ཏེ་གསང་བ་སྒྲ་ཡི་རྒྱུད་ལས། དངོས་གྲུབ་མཆོག་རྣམས་མཐར་
ཐུག་པ། །འབད་ཅིང་རྩོལ་བས་མ་ཡིན་པར། །གང་སུ་ཕྲད་པས་གྲོལ་བར་ངེས། །
103



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
དེས་ན་རྫོགས་ཆེན་བྱ་བ་བྲལ། །ཞེས་སོ། །
གཉིས་པ་ལྷུན་གྲུབ་ཐོད་རྒལ་ལ་གསུམ་ལས། དང་པོ་སྒོ་གསུམ་གྱི་བྱ་བ་བཏང་བ་
ནི༑ ཅོག་བཞག་ངང་ནས་ཞེས་པས་བསྟན་ཏེ། འདི་ལྟར་ཐོག་མར་ལུས་ཀྱི་སྒུལ་
བསྐྱོད་ཐམས་ཅད་དང༌། ངག་གི་སྨྲ་བརྗོད་ཐམས་ཅད་དང༌། རྣམ་རྟོག་གི་འཕྲོ་འདུ་
ཐམས་ཅད་རྟོག་གེར་བཞག་སྟེ་ཁྲེགས་ཆོད་ཀྱི་ལྟ་བའི་ངང་ནས་ཉམས་སུ་ལེན་ནོ།།
གཉིས་པ་དངོས་གཞི་ཟག་མེད་ཀྱི་ཡེ་ཤེས་རྒྱུད་ལ་བསྟེན་པ་ནི། བཞུགས་སྟངས་
གཟིགས་སྟངས་ཀྱིས། རང་སྣང་དབྱིངས་ཐིག་རིག་པར་ལོངས་སྤྱོད་ན། །གཟུང་
འཛིན་འཁོར་བའི་མུན་པ་དབྱིངས་སུ་ཡལ། །ཞེས་པས་བསྟན་ཏེ། འདི་ལྟར་ཆོས་
སྐུའི་བཞུགས་སྟངས་སེང་གེ་ལྟ་བུ་དང༌། ལོངས་སྐུའི་གླང་ཆེན་ལྟ་བུ་དང༌། སྤྲུལ་
སྐུའི་དྲང་སྲོང་ལྟ་བུ་རྣམས་བྱས་ནས་ངག་ཅུང་ཟད་ཀྱང་མི་སྨྲ་བར་སེམས་མཁའ་དབྱིངས་
སུ་གཏད་དེ་རླུང་དལ་ཞིང་ཆོས་སྐུའི་གཟུགས་སྟངས་གྱེན་དང་། ལོངས་སྐུའི་ཟུར་
དང༌། སྤྲུལ་སྐུའི་ཅུང་ཟད་ཕབ་པ་རྣམས་ཀྱིས་ཉི་མའི་ཕྱོགས་ཀྱི་ནམ་མཁའ་དག་པ་
ལ་བལྟས་པས་རྡུལ་གྲུབ་དངོས་པོའི་རང་བཞིན་མ་ཡིན་པར་རྣལ་འབྱོར་བའི་རང་
སྣང་དུ་དབྱིངས་རྣམ་དག་གི་སྒྲོན་མ་དེའི་ནང་དུ་ཐིག་ལེ་སྟོང་བའི་སྒྲོན་མ་དང་། དེའི་
ནང་དུ་རིག་པ་རྡོ་རྗེ་ལུ་གུ་རྒྱུད་རྣམས་འཆར་བས་དེ་ལ་ཞེན་པ་མེད་པར་ལོངས་སུ་
སྤྱད་ན། གཟུང་འཛིན་གྱིས་ནན་གྱིས་བརྟགས་པའི་འཁོར་བ་མ་དག་པའི་རང་
བཞིན་དུ་འཛིན་པ་འཁྲུལ་བའི་མུན་པ་ཆོས་ཉིད་ཀྱི་དབྱིངས་སུ་ཡལ་ཏེ་འཁོར་འདས་
གཉིས་སུ་མེད་པའི་ཡེ་ཤེས་མངོན་དུ་འགྱུར་རོ། །
གསུམ་པ་རྗེས་སྣང་ཉམས་ཀྱི་འཆར་ཚུལ་ནི། སྣང་བཞི་མཐར་འཁྱོལ་འཕོ་ཆེན་འོད་
སྐུར་སྨིན། །ཞེས་པས་བསྟན་ཏེ། འདི་ལྟར་ཆོས་ཉིད་མངོན་སུམ་གྱི་སྣང་བ་དང་། །
ཉམས་གོང་འཕེལ་གྱི་སྣང་པ་དང་། རིག་པ་ཚད་ཕེབ་ཀྱི་སྣང་བ་དང་། ཆོས་ཉིད་
104



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
ཟད་པའི་སྣང་བ་བཞི་པོ་མཐར་འཁྱོལ་ཏེ་ཕུང་པོའི་ཟག་པ་ཕྱིར་མི་ལྡང་བར་སངས་
རྒྱས་ནས་རླུང་སེམས་ཙམ་གྱིས་བསྐྱེད་པ་མ་ཡིན་པའི་འཕོ་བ་ཆེན་པོ་ཆུ་ཟླ་ལྟ་བུའི་
འོད་ཀྱི་སྐུར་སྨིན་ནས་ནམ་མཁའ་ཇི་སྲིད་དུ་འགྲོ་བའི་དོན་ཕྱོགས་མེད་དུ་མཛད་པར་
འགྱུར་རོ། །དེར་མ་ཟད་དབང་བསྐུར་བ་དང་ངོ་སྤྲད་པ་ཙམ་ཡང་ཆོས་ཉིད་བདེན་
པའི་བྱིན་རླབས་གྱིས་རང་བཞིན་སྤྲུལ་བར་དབུགས་འབྱིན་ཅིང་། ཅུང་ཟད་ཉམས་
སུ་བླངས་ནས་ཚེ་དུས་བྱས་ཀྱང་བར་དོར་གྲོལ་བར་འགྱུར་ཞིང་། ཐ་ན་རྒྱུད་འདི་
བཅང་བ་ཙམ་གྱིས་ཀྱང་གྲོལ་བར་འགྱུར་ཏེ། རིན་པོ་ཆེ་སྤུངས་པ་ལས། རྒྱུད་འདི་
བཅངས་པ་ཙམ་གྱིས་ནི། །རྡོ་རྗེ་འཆང་གི་སྤྲུལ་པར་འགྱུར། །ཞེས་གསུངས་སོ། །
གསུམ་པ་ཐ་མར་དགེ་བ་བསྟན་བཅོས་གྲུབ་པའི་བྱ་བ་ལ་གསུམ་སྟེ། ཇི་ལྟར་བརྩམས་
པའི་ཚུལ། དེ་ལྟར་བརྩམས་པའི་དགེ་བ་གཞན་དོན་དུ་བསྔོ་བ། གང་དུ་བརྩམས་
པའི་གནས་སོ། །
དང་པོ་ནི། དེ་སྐད་གྲོང་ཚིག་སོགས་ཀྱིས་བསྟན་ཏེ། དེ་ཡང་རྣམ་གྲོལ་སྒྲུབ་པའི་ལམ་
ཆ་ཚང་བ་ཉུང་ངུས་ངག་གིས་དེ་སྐུད་དུ་ཚིག་རྒྱན་སྡེབ་སྦྱོར་རྣམས་ལྷུར་མ་བླངས་པར་
མཆོག་དམན་ཀུན་གྱིས་གོ་སླ་བའི་གྲོང་པའི་ཚིག་རྣམས་དུམ་ཆོད་དེ་དུམ་བུར་ཚིགས་
སུ་བཅད་དེ་བརྩེ་བ་ཆེན་པོས་ཡོངས་སུ་གདམས་པའི་སྙིང་གི་གཏམ་འདི་ལ་བློ་གསལ་
ཚིག་ལ་དགའ་བ་རྣམས་དགྱེས་པ་སྐྱེད་པའི་སྙན་ངག་གི་ཚིག་རྒྱན་བདོག་པ་སྟེ་ཡོད་
པ་མིན་མོད། འོན་ཀྱང་འཇམ་དབྱངས་བྱིན་རླབས་ཐུགས་སུ་སྨིན་པའི་མཐུ་ཉིད་
ལས་གློ་བུར་ཐོལ་བྱུང་དུ་རིག་སྟོང་ཆོས་སྐུའི་ཀློང་ལས་འགོག་མེད་དུ་རྡོལ་བ་ཇི་བཞིན་
མ་བཅོས་པར་སྨྲས་པ་ཙམ་ལས་ཚིག་དང་དོན་གྱི་ཆ་ལ་བཟང་ངན་གྱི་འདེམ་གུ་རྣམ་
པར་སྤངས་བ་ཡི་སྒོ་ནས་བརྩམས་སོ། །དེ་ཡང་གཞོན་ནུ་ནོར་བཟང་གི་སྒྲུབ་ཕུག་
ཏུ་སྐུ་མཚམས་དམ་དུ་བཅད་དེ་བཞུགས་པས་ཟླ་བཞི་པའི་ཚེས་ཉེར་དགུ་ཉིན་རྗེ་བཙུན་
105



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འཇམ་པའི་དབྱངས་ཀྱི་ཞལ་དངོས་སུ་མཇལ་བའི་དུས་དེ་ནས་བཟུང་འཇམ་དབྱངས་
ཆོས་འཁོར་སྐོར་བའི་རི་རྩེ་དང་། ཤར་རི་རྒྱ་མཚོ་མཐོང་བའི་རི་སུལ་སྲེད་མེད་བུའི་
སྒྲུབ་ཕུག་སོགས་སུ་སྒྲུབ་པ་མཛད་པའི་ཚེ། རྒྱུད་ཀྱི་འགྲེལ་བ། མན་ངག་གི་ཁྲིད་
ཡིག སྒྲུབ་ཐབས་སོགས་དུ་མ་འཕྲལ་འཕྲལ་དུ་རྩོལ་བ་མེད་པར་བྱུང་བ་ཡིན་ནོ། །
དེ་ལྟར་དགོངས་པའི་རྩལ་ལས་གང་བྱུང་ཤར་མར་སྤེལ་བའི་འདི་ནི་གསང་སྔགས་
སྔ་འགྱུར་བའི་གྲུབ་བརྙེས་ཀྱི་རིག་འཛིན་བརྒྱུད་པ་དང་བཅས་པའི་ཚོགས་ཀྱིས་ཀློང་
རྡོལ་གྱི་བསྟན་བཅོས་རྩོམ་པའི་རང་གཤིས་ལགས་སོ། །ཞེས་པའོ། །
གཉིས་པ་ནི། དགེ་བ་འདི་ཡིས་སོགས་གསུངས་ཏེ། དེ་ལྟར་བགྱིས་པའི་རྣམ་དཀར་
དགེ་བ་དྲི་མེད་སྟོན་ཀའི་ཟླ་བ་ལ་འགྲན་བཟོད་པ་འདི་ཡིས་ནི་ཕྱོགས་བཅུའི་འཇིག་
རྟེན་ཐམས་ཅད་ཀྱི་མ་ལུས་པའི་འགྲོ་བ་རྣམས་གནས་སྐབས་ལྷ་དང་མིའི་བདེ་བས་
འཚོ་ཞིང་མཐར་ཐུག་སྐུ་བཞི་ཡེ་ཤེས་ལྔས་བསྡུས་པའི་སངས་རྒྱས་ཀྱི་རྒྱལ་ཐབས་
མཆོག་ཉིད་ལ་རང་དབང་འབྱོར་ཞིང་། བདག་ཀྱང་འགྲོ་ཁམས་ཀྱི་རྒྱ་མཚོ་ཡོངས་
སུ་མ་སྟོང་གི་བར་རྒྱལ་སྲས་འཇམ་དཔལ་གཞོན་ནུའི་ནམ་མཁའ་སྲིད་དུ་ཐབས་ཀྱི་
རྣམ་པ་སྣ་ཚོགས་ཀྱིས་སེམས་ཅན་གྱི་དོན་དུ་མནར་མེད་ཀྱི་མེ་དཔུང་ལའང་སྤྲོ་བཞིན་
འཇུག་པའི་སྙིང་སྟོབས་ཆེན་པོ་དང་ཐ་ན་སྐད་ཅིག་ཙམ་དུ་ཡང་འབྲལ་བར་མ་གྱུར་
ཅིང་འགྲོ་བའི་དོན་རྟག་ཁྱབ་འབད་མེད་དུ་བྱེད་པར་གྱུར་ཅིག་གུ་ཞེས་པའོ། ། །
གསུམ་པ། ཅེས་པ་འདི་ནི་ཞེས་སོགས་གསུངས་ཏེ། དེ་སྐད་ཅེས་སྨྲས་པ་འདི་ནི་གནས་
གང་དུ་ན་རྒྱ་ནག་རི་བོ་རྩེ་ལྔའི་ཤར་རིའི་རྒྱུད་ཀྱི་ཡང་དབེན་དུ་མདོ་ལས་གསུངས་
པ་བཞིན་ལྷག་པའི་ལྷ་མཆོག་འཇམ་དཔལ་གཞོན་ནུས་རྒྱལ་སྲས་ཁྲི་ཕྲུག་གཅིག་ལུ་
ཐེག་པ་ཆེན་པོའི་ཟབ་པ་ཇི་ལྟ་བ་དང་རྒྱས་པ་ཇི་རྙེད་པའི་ཆོས་ཀྱི་འཁོར་ལོ་སྐོར་བ་
སྐལ་ལྡན་གྱི་སྐྱེ་བོ་དུ་མས་མངོན་སུམ་མཇལ་མྱོང་བའི་གནས། རི་སྐེད་ན་ལྕུག་ཕྲན་
106



བློ་གསར་ཡིད་ཀྱི་དགའ་སྟོན་ལས་སྙིང་གཏམ་སྙིང་གི་ཐིག་ལེའི་རྣམ་བཤད།
གྱི་དྲྭ་བས་ཀུན་ནས་བསྐོར་ཞིང་རི་རྩེར་སྣ་ཚོགས་མེ་ཏོག་གཡོ་བའི་དགའ་ཚལ་དུ་
རབ་བསིལ་དྲི་བཞོན་གྱི་ངད་པས་མ་ལ་ཡའི་ཙན་དན་གྱི་ནགས་ཀློང་ལས་བྱུང་བའི་
ལྷོ་རླུང་གི་ཁེངས་པ་འཕྲོགས་པའི་གནས་མཆོག་ག་ལ་བར་ངག་དབང་བློ་གྲོས་མཚུངས་
མེད་ནས་མེ་ཡོས་དབྱར་ཟླ་འབྲིང་པོའི་ཚེས་གསུམ་གྱི་སྔ་དྲོ། དུས་ཚོད་སྐར་མ་ཉེར་
གསུམ་གྱི་ཡུན་ལ་ཤུར་མར་སྤེལ་བ་དགེའོ། །ཞེས་སོ། །
སླར་སྨྲས་པ། །
དེ་ལྟར་རྒྱལ་གསུང་ཀུན་གྱི་སྙིང་པོའི་གནད། །
སྐལ་ལྡན་སྐྱེ་བོའི་ལམ་གྱི་རིམ་པ་རུ། །
ཉུང་ངུས་ངག་གིས་བདེ་བླག་གསལ་བྱེད་པ། །
གདམས་པ་ཡིད་བཞིན་དབང་གི་རྒྱལ་པོ་ཡིན། །
གངས་ལྗོངས་སྐལ་བ་བཟང་པོའི་འཇིག་རྟེན་ན། །
ཐུབ་བསྟན་གསལ་བའི་ལེགས་བཤད་མང་ན་ཡང་། །
ཡང་དག་ཆོས་ཀྱིས་རང་རྒྱུད་འདུལ་བའི་ཚེ། །
ཉམས་ལེན་སྙིང་པོ་འདི་ཉིད་ཙམ་དུ་ཟད། །
སྐལ་བཟང་དད་ལྡན་སློབ་བུ་རྣམས་ཀྱིས་ཀྱང་། །
སྙིང་པོའི་དོན་འདི་ཉམས་སུ་ལོངས་ཤིག་དང་། །
ཁོ་བོའི་རྗེས་སུ་ལོ་བརྒྱར་འབྲངས་ན་ཡང་། །
སྙིང་གི་གཏམ་ལ་འདི་ལས་མེད་ཅེས་གསུངས། །
སླད་ནས་འབྱུང་བའི་མོས་གུས་ཅན་རྣམས་ཀྱང་། །
གདམས་བཟང་བདུད་རྩིའི་བཅུད་འདི་མྱོངས་ཞིག་དང་། །
མཚུངས་མེད་བླ་མ་རྫོགས་པའི་སངས་རྒྱས་དང༌། །
107



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དངོས་སུ་མཇལ་བའི་དོན་ཉིད་འདི་ཡིན་གསུངས། །
ཚུལ་འདི་བགྱིས་ལ་རྨོངས་པས་ཡོངས་བསྐྲུན་པའི། །
ནོངས་པ་གང་མཆིས་སོ་སོར་འཆགས་བྱེད་ན། །
ཡེ་ཤེས་སྤྱན་ལྡན་དམ་ཅན་སྲུང་མ་དང་། །
རྡོ་རྗེའི་མཆེད་ལྕམ་ཚོགས་ཀྱིས་བཟོད་པར་མཛོད། །
དེ་ལས་གང་བྱུང་རྣམ་དཀར་དགེ་བ་ཡིས། །
ཡོངས་སུ་མཚོན་པའི་དགེ་ཚོགས་གང་མཆིས་པ། །
མགོན་ཁྱེད་ཡེ་ཤེས་སྤྱན་སྔར་ལེགས་འབུལ་བས། །
བསྟན་དང་འགྲོ་བའི་དོན་ལ་སྨན་པར་མཛོད། །
སྐྱབས་གཅིག་སྟོན་མཚན་ཟླ་གཞོན་དཀྱིལ་འཁོར་གྱི། །
འོད་གསལ་སྙིང་པོའི་གདམས་བཟང་བདུད་རྩིའི་ཟེར། །
འཐུང་ནས་བདག་ཀྱང་བློ་གྲོས་འདབ་རྒྱས་ཏེ། །
འདྲེན་མཆོག་ཁྱེད་ཀྱི་གོ་འཕང་མྱུར་ཐོབ་མཛོད། །
ཅེས་པ་ནི་རིང་མོའི་དུས་ནས་མཆེད་དམ་པ་ཐུབ་བསྟན་ཉི་མས་འབྲི་གཞིའི་ཤོག་བུ་བཅས་གནང་ནས་
འདི་ལ་འགྲེལ་བ་ཞིག་ཅིས་ཀྱང་ཕྲིས་ཞེས་ཡང་ཡང་གསུངས་ནའང་རང་ཉིད་ལ་ཚུལ་འདིར་འཇུག་
པའི་མཚན་ཉིད་དང་མི་ལྡན་པ་ལེགས་པར་ཤེས་ནས་རེ་ཞིག་བཏང་སྙོམས་སུ་བཞག་ཀྱང་ཕྱིས།
སྐྱབས་རྗེ་ཡིད་བཞིན་ནོར་བུ་ཉིད་ཀྱི་གསུང་གི་དབུགས་དབྱུང་ཅུང་ཟད་ཐོབ་པ་ལ་བརྟེན་ནས་སྐྱབས་
རྗེ་ཉིད་ཀྱི་ཞལ་གསུང་གང་ཟིན་རྣམས་དང་གཞན་ཀུན་མཁྱེན་ཡབ་སྲས་སོགས་ཀྱི་གཞུང་རྣམས་ལ་
ཚིག་ཐོས་པ་ཙམ་གྱིས་རྒྱུད་ལ་ཡོན་ཏན་སྐྱེད་པའི་བྱིན་རླབས་ཡོད་པར་ངེས་པས་དེ་དག་ལ་བརྟེན་ནས་
རང་ཚིག་གི་བསླད་པ་ཆེར་མ་བྱས་པར་གསང་ཆེན་འོད་སྐུར་གྲོལ་བའི་དབེན་ཁྲོད་དུ་འདུ་གསུམ་པ་
ཚུལ་ཁྲིམས་བློ་གྲོས་ཀྱིས་ནེ་ཙོས་རིག་སྔགས་འདོན་པའི་ངང་ཚུལ་གྱིས་རབ་རྒྱན་ས་འབྲུག་དཔྱིད་ཟླ་
འབྲིང་པོའི་ཚེས་ཉེར་ལྔ་ལ་རྫོགས་པར་བྲིས་པའོ།། །།
108



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
༄༅། །དམ་པའི་ཆོས་འཛིན་པའི་ཕན་ཡོན་མདོ་སྡེ་
ཀུན་ལས་བཏུས་པ་ཐར་ལམ་འཇུག་སྒོ་
ཞེས་བྱ་བ་བཞུགས་སོ། །
རླབས་ཆེན་ཚོགས་གཉིས་རྒྱ་མཚོ་བསྲུབས་སྐྱེས་པ། །
ས་པ། །
རྣམ་འདྲེན་ལྷ་ཡི་ལྷ་མཆོག་སྲིད་པའི་མིག །
ཚངས་དབྱངས་བདུད་རྩིའི་འོད་ཀྱིས་ཐར་པའི་ལམ། །
གསལ་མཛད་ཤཱཀྱའི་སྲས་པོར་དང་བས་འདུད། །
ཐེག་དགུའི་ཆོས་མཛོད་ངག་གི་དཔལ་ལ་དབང་། །
འཇིགས་མེད་བློ་གྲོས་ཤེས་བྱའི་མཁའ་ལ་རྒྱས། །
ཕུན་ཚོགས་ཕྲིན་ལས་ཉི་ཟླའི་འགྲོས་བཞིན་ཁྱབ། །
མཚུངས་མེད་བླ་མས་ཚེ་རབས་ཀུན་ཏུ་སྐྱོངས། །
དེ་ཡང་སྲིད་ཞིའི་ཕན་བདེ་མ་ལུས་པའི་འབྱུང་གནས་དང་། རང་དང་གཞན་གྱི་རྣམ་
པར་གྲོལ་བ་དོན་དུ་གཉེར་བ་དག་གི་འཇུག་ངོགས་གཅིག་པུར་གྱུར་པ་ནི་རྒྱལ་བའི་
བསྟན་པ་རིན་པོ་ཆེ་འདི་འབའ་ཞིག་ཡིན་ཏེ། འདི་ལ་བརྟེན་ནས་སྐྱེ་བོའི་ཚོགས་
བགྲང་གིས་མི་ལང་བ་ཞིག་གི་ཁྲག་དང་མཆི་མའི་རྒྱ་མཚོ་ནི་སྐམ། རུས་པའི་རི་བོ་
ནི་བརྒལ། འཁོར་བ་དང་ངན་སོང་གི་གནས་ནས་ནི་རྐང་པ་ཕྱུང༌། མཐོ་རིས་དང་
རྣམ་གྲོལ་གྱི་འབྲས་བུ་ལ་ནི་ལོངས་སུ་སྤྱོད་པར་གྱུར་ལ། ད་དུང་ཡང་མ་འོངས་པར་
བསྟན་པ་ཇི་སྲིད་གནས་པ་དེ་སྲིད་དུ་ཕན་དང་བདེ་བའི་རྒྱུན་ཡང་གནས་པ་ཡིན་་་་
109



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པས་ས་གསུམ་པོ་འདིའང་དེའི་བར་དུ་སྐལ་བ་བཟང་པོའི་དཔལ་དང་ལྡན་པ་ཡིན་
ནོ༑ ༑འོ་ན་བསྟན་པ་དེ་གང་ཞེ་ན། སློབ་དཔོན་སངས་རྒྱས་གཉིས་པ་དབྱིག་གཉེན་
གྱི་ཞལ་ནས། སྟོན་པའི་དམ་ཆོས་རྣམ་གཉིས་ཏེ། །ལུང་དང་རྟོགས་པའི་བདག་
ཉིད་དོ། །དེ་ལ་ལུང་ནི་འདུལ་བ་དང་མདོ་སྡེ་དང་ཆོས་མངོན་པ་རྣམས་སོ། །རྟོགས་
པ་ནི་བྱང་ཆུབ་ཀྱི་ཕྱོགས་དང་མཐུན་པ་རྣམས་ཏེ། དེ་ལྟར་ན་དམ་པའི་ཆོས་འདི་ནི་
རྣམ་པ་གཉིས་ཡིན་ནོ། །ཞེས་གསུངས་པ་དེ་ཉིད་ཡིན་ནོ། །བསྟན་པ་དེ་ཉིད་འཇིག་
རྟེན་ཁམས་སུ་གནས་པའི་ཚད་མདོ་ལས་རྣམ་པ་དུ་མར་བཀའ་སྩལ་མོད། གནས་
སྐབས་ཀྱི་འཕེལ་འགྲིབ་ནི་སྐྱེ་རྒུའི་བསོད་ནམས་དང་བརྒྱུད་འཛིན་རྣམས་ཀྱི་འབད་
པ་གཉིས་ཆར་ལའང་རག་ལས་པ་ཡིན་ལ། འབད་པས་ཇི་ལྟར་གཟུང་བ་ནི། སྔ་
མའི་འཕྲོས་ལས། དེ་འཛིན་བྱེད་པ་སྨྲ་བྱེད་དང་། །སྒྲུབ་པར་བྱེད་པ་ཁོ་ན་ཡིན། །
ལུང་འཛིན་པར་བྱེད་པ་ནི་སྨྲ་བར་བྱེད་པ་ཡིན་ནོ། །རྟོགས་པ་འཛིན་པར་བྱེད་པ་ནི་
སྒྲུབ་པར་བྱེད་པ་ཡིན་ཏེ། དེའི་ཕྱིར་དེ་ཉིད་ཇི་སྲིད་དུ་གནས་པ་དེ་སྲིད་དུ་དམ་པའི་
ཆོས་གནས་པར་རིག་པར་བྱའོ། །
ཞེས་གསུངས་ཏེ། ལུང་གི་ཆོས་སྡེ་སྣོད་གསུམ་དགོངས་འགྲེལ་དང་བཅས་པ་ལ་
འཆད་པ་དང་ཉན་པ། རྟོགས་པའི་ཆོས་བསླབ་པ་གསུམ་ལ་ཉམས་ལེན་དག་རང་
གིས་བྱ་ཞིང་གཞན་རྣམས་ལ་བྱེད་དུ་འཇུག་པ་དེས་བསྟན་པ་ཡུན་དུ་གནས་པར་་་་
འགྱུར་བས་བསྟན་པ་འཛིན་པ་དངོས་ཡིན། དེ་ལས་ཀྱང་ལུང་གི་བསྟན་པ་ནུབ་ན་
རྟོགས་པའི་བསྟན་པའང་རིང་དུ་མི་གནས་ཏེ། སློབ་དཔོན་ཐོགས་མེད་སྐུ་མཆེད་
ཀྱིས༑ ལུང་གི་བསྟན་པ་ནུབ་པའི་ཚེ་ན་སོ་ཐར་གྱི་སྡོམ་རྒྱུན་ཡང་ནུབ་པར་བཞེད་པ་
བཞིན་ནོ། །དེའི་ཕྱིར་མདོ་ལས་ཀྱང་། ཆོས་རྣམས་ཐམས་ཅད་བཀའ་དང་བསྟན་
བཅོས་ཏེ། །ལེགས་པར་གསུངས་དང་དེ་ཡི་དགོངས་འགྲེལ་ལོ། །དེ་ལ་བརྟེན་ནས་
110



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཤཱཀྱའི་བསྟན་པ་འདི། །འཇིག་རྟེན་ཁམས་སུ་ཡུན་རིང་གནས་པ་ཡིན། །ཞེས་
གསུངས་སོ། །དེ་ཡང་ལུང་གི་དོན་འཆད་ཉན་གྱིས་གཏན་ལ་ཕབ་སྟེ་གཟུང་དགོས་
ཀྱི་གླེགས་བམ་ཡོད་པ་ཙམ་གྱིས་མི་འོང་ངོ༌། །དེ་ལྟ་ན་བསྟན་པའི་ངོ་བོ་ལུང་རྟོགས་
གཉིས་ལས་གཞན་མེད། རྟོགས་པ་ལུང་ལ་བརྟེན། ལུང་ཡང་འཆད་ཉན་གྱིས་
གནས་པར་བྱ་དགོས། དེས་ན་འཆད་ཉན་ནི་ཀུན་གྱི་རྩ་བ་ཡིན་པས་ཅི་བས་ཀྱང་
གལ་ཆེ་བར་གྲུབ་བོ། །འོ་ན། འཆད་ཉན་གྱི་བྱ་བར་འཇུག་པ་ལའང་དོན་གཉེར་གྱི་
འདུན་པ་དགོས། འདུན་པ་སྐྱེ་བའང་དེའི་ཕན་ཡོན་ཤེས་པའི་རྒྱུ་མཚན་སྔོན་དུ་འགྲོ་
བ་ཅན་ཡིན་པས་ན། དེ་འཆད་པ་ལ་གསུམ་སྟེ། ཆོས་འཛིན་པའི་ཕན་ཡོན་
སྤྱིར་བསྟན་པ་དང༌། ཆོས་སྦྱིན་གྱི་ཕན་ཡོན་བྱེ་བྲག་ཏུ་བསྟན་པ་དང༌། དེ་དག་གི་
དོན་བསྡུ་བའོ། །དང་པོ་ལ་གཉིས་ཏེ། ཆོས་འཛིན་པ་ངོས་གཟུང་བ་དང༌། དེའི་
ཕན་ཡོན་བསྟན་པའོ། །དང་པོ་ནི། འཕགས་པ་དཀོན་མཆོག་སྤྲིན་ཞེས་བྱ་བའི་
མདོ་ལས། རིགས་ཀྱི་བུ་ཆོས་བཅུ་དང་ལྡན་ན་བྱང་ཆུབ་སེམས་དཔའ་དམ་པའི་
ཆོས་ཡོངས་སུ་འཛིན་པ་རྣམས་ཡིན་ནོ། །
བཅུ་གང་ཞེ་ན། འདི་ལྟ་སྟེ། ཕྱི་མའི་དུས་ཕྱི་མའི་ཚེ་ལྔ་བརྒྱ་ཐ་མ་ལ་དམ་པའི་ཆོས་
རྣམ་པར་འཇིག་ཅིང་བསྟན་པ་འཁྲུགས་པར་གྱུར་པ་དང་། སེམས་ཅན་རྣམས་ལམ་
ངན་པར་ཞུགས་པ་དང་། ཡེ་ཤེས་ཀྱི་སྒྲོན་མ་མྱ་ངན་ལས་འདས་ཏེ། སྟོན་པ་མེད་
པའི་ཚེ། མདོ་སྡེ་རྒྱ་ཆེན་པོ། རྒྱ་ཆེན་པོ་དོན་ཆེ་ཞིང་མཐུ་ཆེ་བ། དམ་པའི་ཆོས་
ཐམས་ཅད་ཀྱི་མ་མོ་དང་འདྲ་བ་དག་འཛིན་ཅིང་ཀློག་ལ་ཁ་དོན་བྱེད་ཅིང་ཀུན་ཆུབ་
པར་བྱེད་པ་དང༌། གཞན་དག་ལ་ཡང་རྗོད་ཅིང་སྟོན་ལ་ཡང་དག་པར་སྟོན་ཅིང་
གསལ་བར་བྱེད་པ་དང་། དེ་ལ་ཞུགས་པའི་གང་ཟག་རྣམས་ལ་དགའ་བ་དང་།
དད་པ་དང༌། རངས་པར་བྱེད་ཅིང་དེ་དག་ལ་ཕན་འདོགས་པ་དང་། ཟང་ཟིང་མེད་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པའི་སེམས་ཀྱིས་དམ་པའི་ཆོས་ཉན་པ་དང་། ཆོས་སྨྲ་བའི་གང་ཟག་རྣམས་ལ་སྟོན་
པར་འདུ་ཤེས་སྐྱེད་པ་དང་། དམ་པའི་ཆོས་ལ་བདུད་རྩིར་འདུ་ཤེས་སྐྱེད་པ་དང་། །
བཅུད་ཀྱིས་ལེན་དུ་འདུ་ཤེས་སྐྱེད་པ་དང༌། རྩིའི་འདུ་ཤེས་སྐྱེད་པ་དང་། ལུས་དང་
སྲོག་ལ་མི་ལྟ་བར་དམ་པའི་ཆོས་ཡོངས་སུ་འཚོལ་བ་དང༌། བཙལ་ནས་ཀྱང་ནན་
གྱིས་སྒྲུབ་པའོ། །རིགས་ཀྱི་བུ་ཆོས་བཅུ་པོ་དེ་དག་དང་ལྡན་ན་བྱང་ཆུབ་སེམས་
དཔའ་དམ་པའི་ཆོས་ཡོངས་སུ་འཛིན་པ་རྣམས་ཡིན་ནོ། །ཞེས་དང༌། རིགས་ཀྱི་བུ་
ཆོས་བཅུ་དང་ལྡན་ན་བྱང་ཆུབ་སེམས་དཔའ་མདོ་སྡེ་འཛིན་པ་རྣམས་ཡིན་ནོ། །བཅུ་
གང་ཞེ་ན། འདི་ལྟ་སྟེ། དམ་པའི་ཆོས་ཀུན་བསྲུང་བའི་ཕྱིར་ཐོས་པ་འཛིན་གྱི་ཟང་
ཟིང་གི་ཕྱིར་མ་ཡིན་ནོ། །བསྟན་པ་ཀུན་བསྲུང་བའི་ཕྱིར་ཐོས་པ་འཛིན་གྱི་རྙེད་པའི་
ཕྱིར་མ་ཡིན་ནོ། །དཀོན་མཆོག་གསུམ་གྱི་རིགས་མི་འཆད་པའི་ཕྱིར་ཐོས་པ་འཛིན་
གྱི་བཀུར་སྟིའི་ཕྱིར་མ་ཡིན་ནོ། །ཐེག་པ་ཆེན་པོ་ལ་ཡང་དག་པར་ཞུགས་པའི་
སེམས་ཅན་རྣམས་རྗེས་སུ་གཟུང་བའི་ཕྱིར་ཐོས་པ་འཛིན་གྱི་གྲགས་པ་དང་། སྒྲ་
དང་། ཚིགས་སུ་བཅད་པའི་ཕྱིར་མ་ཡིན་ནོ། །མགོན་མེད་པའི་སེམས་ཅན་རྣམས་
ལ་ཕན་པར་བྱ་བའི་ཕྱིར་ཐོས་པ་འཛིན་ཏོ། །
སྡུག་བསྔལ་བའི་སེམས་ཅན་རྣམས་ལ་བདེ་བར་བྱ་བའི་ཕྱིར་ཐོས་པ་འཛིན་ཏོ། །
ཤེས་རབ་ཀྱི་མིག་དང་བྲལ་བའི་སེམས་ཅན་རྣམས་ཤེས་རབ་ཀྱི་མིག་འཐོབ་པར་བྱ་
བའི་ཕྱིར་ཐོས་པ་འཛིན་ཏོ། །ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པའི་
སེམས་ཅན་རྣམས་ལ་ཉན་ཐོས་ཀྱི་ཐེག་པའི་ལམ་བསྟན་ཕྱིར་ཐོས་པ་འཛིན་ཏོ། །
ཐེག་པ་ཆེན་པོ་ལ་ཡང་དག་པར་ཞུགས་པའི་སེམས་ཅན་རྣམས་ལ་ཐེག་པ་ཆེན་པོའི་
ལམ་བསྟན་པའི་ཕྱིར་ཐོས་པ་འཛིན་ཏོ། །བདག་ཉིད་ཀྱང་བླ་ན་མེད་པའི་ཡེ་ཤེས་
ཁོང་དུ་ཆུད་པར་བྱ་བའི་ཕྱིར་ཐོས་པ་འཛིན་གྱི་ཐེག་པ་ཆུང་ངུ་ལ་ནི་མི་སྨོན་ཏོ། །
112



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
རིགས་ཀྱི་བུ་ཆོས་བཅུ་པོ་དེ་དག་དང་ལྡན་ན་བྱང་ཆུབ་སེམས་དཔའ་མདོ་སྡེ་འཛིན་
པ་རྣམས་ཡིན་ནོ། །ཞེས་གསུངས་སོ། །འཕགས་པ་བློ་གྲོས་རྒྱ་མཚོས་ཞུས་པ་ཞེས་
བྱ་བའི་མདོ་ལས་ཀྱང་། དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་
ཏན་གྱི་རྒྱལ་པོ་སྣང་བ། ཞེས་བྱ་བ་འཁོར་དེ་ཉིད་དུ་འདུས་པར་གྱུར་ཏེ་འདུག་པ་
དེས༑ བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་ཀྱིས་
ངས་ཆོས་གང་མངོན་པར་རྫོགས་པར་སངས་རྒྱས་པ་དེ་བརྗོད་དུ་མེད་དོ་ཞེས་གསུངས་
ན༑ བཅོམ་ལྡན་འདས་ཆོས་བརྗོད་དུ་མ་མཆིས་པ་ལགས་ན་དམ་པའི་ཆོས་ཡོངས་
སུ་བཟུང་བ་ཇི་ལྟ་བུ་ཞིག་ལགས། བཅོམ་ལྡན་འདས་ཀྱིས་བཀའ་སྩལ་པ། རིགས་
ཀྱི་བུ་དེ་དེ་བཞིན་ནོ། །ཇི་སྐད་སྨྲས་པ་དེ་བཞིན་ཏེ། ཆོས་གང་ངས་མངོན་པར་རྫོགས་
པར་སངས་རྒྱས་པ་དེ་བརྗོད་དུ་མེད་དོ། །རིགས་ཀྱི་བུ་འོན་ཀྱང་ཡི་གེའི་ངེས་ པའི་ཚིག་
གང་དག་གིས་བརྗོད་དུ་མེད་པ་འདུས་མ་བྱས་ཀྱི་ཆོས་དེ་བསྙད་པའི་ཡི་གེའི་ངེས་
པའི་ཚིག་དེ་དག་གང་ལེན་པ་དང་འཛིན་པ་དང་སྟོན་པ་དང་། རབ་ཏུ་ཤེས་པར་བྱེད་
པ་དང༌། འཇོག་པ་དང་རྣམ་པར་འགྲེལ་བ་དང༌། རྣམ་པར་འབྱེད་པ་དང་གསལ་
བར་བྱེད་པ་དང་། ཡང་དག་པར་རབ་ཏུ་སྟོན་པར་བྱེད་པ་འདི་ནི་དམ་པའི་ཆོས་ཡོངས་
སུ་འཛིན་པ་ཞེས་བྱའོ། །
རིགས་ཀྱི་བུ་གཞན་ཡང་ཆོས་སྨྲ་བ་གང་དག་མདོ་སྡེ་འདི་ལྟ་བུ་འདི་དག་འཛིན་པ་
དང་༑ སྟོན་པ་དང༌། སྒྲུབ་པའི་ཆོས་སྨྲ་བ་དེ་དག་ལ་གང་བསྙེན་པ་དང་། བསྟེན་པ་
དང༌ ༈ བསྙེན་བཀུར་བྱེད་པ་དང་། ལྡང་བ་དང༌། རིམ་གྲོ་བྱེད་པ་དང༌། གུས་པར་
བྱེད་པ་དང་། ཞེ་ས་བྱེད་པ་དང་། བསྟི་སྟང་བྱེད་པ་དང་། ཀུན་ཏུ་སྲུང་བ་དང་།
སྦེད་པ་དང་། ཡོངས་སུ་འཛིན་པ་དང་། གོས་དང་། ཟས་དང་། མལ་ཆ་དང་། ན་
བའི་གསོས་སྨན་དང་། ཡོ་བྱད་སྦྱིན་པ་དང་། ལེགས་སོ་ཞེས་བྱ་བ་སྦྱིན་པ་དང་།
113



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྗེ་བོ་ལྟར་ཀུན་ཏུ་སྲུང་བ་དང་། དགེ་བ་ཀུན་ཏུ་སྲུང་བ་དང་། བསྔགས་པ་བརྗོད་པ་
དང་། མི་སྙན་པ་འཆབ་པ་འདི་ཡང་དམ་པའི་ཆོས་ཡོངས་སུ་འཛིན་པའོ། །རིགས་
ཀྱི་བུ་གཞན་ཡང་གང་སྟོང་པ་ཉིད་ལ་མོས་པ་དང༌། མཚན་མ་མེད་པ་ལ་ཡིད་ཆེས་
པ་དང༌། སྨོན་པ་མེད་པ་ལ་སོམ་ཉི་མེད་པ་དང༌། མངོན་པར་འདུ་བྱ་བ་མེད་པ་ལ་
དེ་ཁོ་ན་ཉིད་དུ་ངེས་པར་སེམས་པ་འདི་ཡང་དམ་པའི་ཆོས་ཡོངས་སུ་འཛིན་པའོ། །
རིགས་ཀྱི་བུ་གཞན་ཡང་རྩོད་པ་མེད་པ་ལྷུར་ལེན་པ་དང་། ཆོས་མ་ཡིན་པའི་རྩོད་པ་
རྣམས་ཆོས་དང་མཐུན་པས་ཚར་གཅོད་པ་འདི་ཡང་དམ་པའི་ཆོས་ཡོངས་སུ་འཛིན་
པའོ༑ ༑རིགས་ཀྱི་བུ་གཞན་ཡང་ཞེ་སྡང་མེད་པའི་རྒྱུད་དང་། སེམས་ཅན་བསྡུ་དང་
རབ་ཏུ་ཐར་བར་བྱ་བའི་བློ་དང༌། ཟང་ཟིང་མེད་པའི་སེམས་ཀྱིས་གཞན་དག་ལ་
ཆོས་སྦྱིན་པ་འདི་ཡང་དམ་པའི་ཆོས་ཡོངས་སུ་འཛིན་པའོ། །རིགས་ཀྱི་བུ་གཞན་
ཡང་ལུས་དང་སྲོག་འདོར་ཞིང་མདོ་སྡེ་འདི་ལྟ་བུ་འདི་དག་ཀུན་ཏུ་སྲུང་བ་དང་། :
སྦེད་པ་དང༌། སྒྲུབ་པར་དགོན་པ་ལ་གནས་པ་འདི་ཡང་དམ་པའི་ཆོས་ཡོངས་སུ་
འཛིན་པའོ། །
རིགས་ཀྱི་བུ་གཞན་ཡང་གང་ཆོས་མཉན་པའི་རྒྱུ་ལས་བྱུང་པའམ། ཆོས་བསྟན་པའི་
རྒྱུ་ལས་བྱུང་བས་ཐ་ན་གོམ་པ་གཅིག་འདོར་རམ། ཐ་ན་དབུགས་འབྱིན་པའམ་རྩུབ་
པ་གཅིག་ཀྱང་རུང་སྟེ་འདི་ཡང་དམ་པའི་ཆོས་ཡོངས་སུ་འཛིན་པའོ། །རིགས་ཀྱི་བུ་
གཞན་ཡང་གང་ཆོས་ཐམས་ཅད་མི་འཛིན་ཅིང་མི་ལེན་པ་འདི་ཡང་དམ་པའི་ཆོས་
ཡོངས་སུ་འཛིན་པ་ཞེས་བྱའོ། །ཞེས་སོ། །གཉིས་པ་དེ་ལྟར་དམ་པའི་ཆོས་ཡོངས་
སུ་བཟུང་བའི་ཕན་ཡོན་བསྟན་པ་ནི། སྙིང་རྗེ་ཆེན་པོ་པདྨ་དཀར་པོ་ལས། ཀུན་
དགའ་བོ་དགེ་སློང་དོན་དུ་གཉེར་བ་རྣམས་ལ་ཆོས་གུས་པར་འཆད་ཅིང༌། དེ་ཡང་
གུས་པར་ཉན་ན་ཀུན་དགའ་བོ་དེ་གཉི་ག་ཡང་བསོད་ནམས་རྒྱ་ཆེར་སྐྱེད་ཅིང་། །
114



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བསོད་ནམས་ཚད་མེད་གྲངས་མེད་པར་སྐྱེད་དོ། །ཀུན་དགའ་བོ་དེ་ཇི་སྙམ་དུ་
སེམས༑ སའི་ཁམས་དང་སེམས་ཅན་གྱི་ཁམས་གང་མང་། གསོལ་བ། བཅོམ་ལྡན་
འདས་ཇི་ལྟར་བཅོམ་ལྡན་འདས་ཀྱིས་བཤད་པའི་དོན་བདག་གིས་འཚལ་བ་ལྟར་
ན་བཅོམ་ལྡན་འདས་སེམས་ཅན་གྱི་ཁམས་ཆེས་མང་ངོ༌། །བཅོམ་ལྡན་འདས་ཀྱིས་
བཀའ་སྩལ་བ། ཀུན་དགའ་བོ་ཁྱོད་ཇི་སྐད་སྨྲ་བ་དེ་བཞིན་ཏེ། ཀུན་དགའ་བོ་
སེམས་ཅན་གྱི་ཁམས་ཆེས་མང་གི་སའི་ཁམས་ནི་མ་ཡིན་ནོ། །ཀུན་དགའ་བོ་
སེམས་ཅན་གྱི་ཁམས་ཆེས་མང་གི་ཆུའི་ཁམས་ནི་མ་ཡིན་ནོ། །མེའི་ཁམས་ནི་མ་
ཡིན་ནོ། །
ཀུན་དགའ་བོ་ཡོངས་སུ་བརྟགས་པ་བཟུང་སྟེ། སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ན་སེམས་ཅན་དུ་མངོན་པའི་མངོན་པ་ཀུན་ཏུ་སྣང་བར་གྱུར་བའམ། །
ཀུན་ཏུ་སྣང་བར་མ་གྱུར་པ་གང་དག་ཡོད་པ་དེ་དག་ཐམས་ཅད་སྐད་ཅིག་གཅིག་་་་
དང་༑ ཐང་ཅིག་གཅིག་དང་། ཡུད་ཙམ་གཅིག་ལ་མིའི་ལུས་ཐོབ་པར་གྱུར་ཏེ། དེ་
དག་མིའི་ལུས་ཐོབ་ནས་སྐད་ཅིག་གཅིག་དང་། ཐང་ཅིག་གཅིག་དང༌། ཡུད་ཙམ་
གཅིག་ལ་མིའི་ལུས་ཐོབ་པར་གྱུར་ཏེ། དེ་དག་མིའི་ལུས་ཐོབ་ནས་སྐད་ཅིག་གཅིག་
དང༌ ༑ ཐང་ཅིག་གཅིག་དང༌། ཡུད་ཙམ་གཅིག་ལ་རང་བྱང་ཆུབ་ཐོབ་པར་གྱུར་པ་
དང༌ ༈ ཀུན་དགའ་བོ་ཡོངས་སུ་བརྟག་པ་བཟུང་སྟེ། འཇིག་རྟེན་གྱི་ཁམས་མཐའ་
ཡས་དཔག་ཏུ་མེད་པ་དག་ན་སའི་ཁམས་ཇི་སྙེད་ཡོད་པ་སའི་ཕུང་པོ་གང་གི་མཐའ་
མི་མངོན་པའི་སའི་ཕུང་པོ་དེ་ལ་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་པའི་སའི་རྡུལ་དེ་
ཐམས་ཅད་སྙེད་ཀྱི་མིར་གྱུར་ལ། ཀུན་དགའ་བོ་མིར་གྱུར་པ་དེ་དག་ཀྱང་སྐད་ཅིག་
ཐང་ཅིག་ཡུད་ཙམ་གཅིག་ལ་སྔ་ཕྱི་མེད་པར་རང་བྱང་ཆུབ་ཐོབ་པར་གྱུར་པ་དང་། །
ཀུན་དགའ་བོ་ཡོངས་སུ་བརྟག་པ་བཟུང་སྟེ། འཇིག་རྟེན་གྱི་ཁམས་མཐའ་ཡས་
115



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
དཔག་ཏུ་མེད་པ་ན་གང་རིའི་རྒྱལ་པོ་རི་རབ་རྣམས་དང་། རིའི་རྒྱལ་པོ་ཁོར་ཡུག་
དང་། ཁོར་ཡུག་ཆེན་པོ་རྣམས་དང་། གངས་རི་དང་། སྤོས་ཀྱི་ངད་ལྡང་དང་། དེ་
ལས་གཞན་པ་རི་ནག་པོ་རྣམས་དང་། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་
ཁམས་ན་རྩྭ་དང་། ཤིང་དང་ལོ་མ་དང་ཤིང་ལྗོན་པ་དང་ནགས་དང་ཤིང་གེལ་པ་
དང་སྨན་དང་ནགས་ཚལ་ཇི་སྙེད་ཡོད་པ་དེ་དག་ལ་རྡུལ་ཕྲ་རབ་ཀྱི་རྡུལ་ཇི་སྙེད་ཡོད་
པ༑ ཡོད་པའི་དངོས་པོའམ། བརྟག་པར་བལྟ་བར་བྱ་བར་སྣང་བ་དེ་དག་ཐམས་
ཅད་ཀྱང་མིར་གྱུར་ལ། ཀུན་དགའ་བོ་མིར་གྱུར་པ་དེ་དག་ཀྱང་སྐད་ཅིག་དང་ཐང་
ཅིག་དང་ཡུད་ཙམ་གཅིག་ལ་སྔ་ཕྱི་མེད་པར་རང་བྱང་ཆུབ་ཐོབ་པར་གྱུར་ཏེ། ཀུན་
དགའ་བོ་རང་སངས་རྒྱས་དེ་དག་ཀྱང་ཇི་སྲིད་དུ་འཁོར་བའི་སྔོན་གྱི་མཐའ་མི་མངོན་
པ་དེ་སྲིད་དུ་ཡུན་རིང་དུ་གནས་པར་གྱུར་པ་དེ་དག་ལ་སེམས་ཅན་གྱི་ཁམས་དེར་
མ་གཏོགས་པའི་ཁྱིམ་བདག་གཅིག་ཅིག་བྱུང་བ་དེ་ཡང་ཇི་སྲིད་འཁོར་བའི་སྔོན་གྱི་
མཐའ་མི་མངོན་པ་དེ་སྲིད་དུ་གནས་པར་གྱུར་ཏེ། དེ་ནས་ཁྱིམ་བདག་དེ་ཚེའི་ཚད་
དེ་ལྟ་བུས་རང་སངས་རྒྱས་རྣམས་ལ་ན་བཟའ་དང༌། བཤོས་དང་། གཟིམས་ཆ་
དང་། ན་བའི་གསོས་སྨན་དང༌། བདེ་བར་སྦྱར་བ་ཐམས་ཅད་ཀྱིས་བསྟི་སྟང་བྱེད།
བླ་མར་བྱེད། རིམ་གྲོར་བྱེད། མཆོད་པར་བྱེད་པ་དང༌། ཡོངས་སུ་མྱ་ངན་ལས་
འདས་པ་རྣམས་ཀྱི་མཆོད་རྟེན་ཡང་རིན་པོ་ཆེ་སྣ་བདུན་ལས་བྱས་ནས་ལྷ་དང་མིའི་
གདུགས་དང་། རྒྱལ་མཚན་དང་། བ་དན་རྣམས་དང་། མེ་ཏོག་དང༌། ཕྲེང་བ་དང༌།
སྤོས་དང་། བྱུག་པ་དང་། ཕྱེ་མ་དང་། ན་བཟའ་དང༌། གླུ་གར་དང༌། སིལ་སྙན་
རྣམས་ཀྱིས་ལྷ་དང་མི་རྣམས་མཆོད་པ་བྱེད། བསྟི་སྟང་བྱེད། བླ་མར་བྱེད། རིམ་
གྲོར་བྱེད། རྗེད་པར་བྱེད། གསོལ་བར་བྱེད་ན། ཀུན་དགའ་བོ་དེ་ཇི་སྙམ་དུ་སེམས།
གཞི་དེ་ལས་ཁྱིམ་བདག་དེ་བསོད་ནམས་མང་དུ་སྐྱེད་དམ། དེ་སྐད་ཅེས་བཀའ་
]16



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
སྩལ་བ་དང་། བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་
གསོལ་ཏོ། །
བཅོམ་ལྡན་འདས་ཀྱིས་བཤད་པའི་དོན་ཇི་ལྟར་བདག་གིས་འཚལ་བ་ལྟར་ན་ཅང་
ཤེས་གཅིག་ལ་བསྟི་སྟང་བགྱིས་པ་ཡང་བསོད་ནམས་མང་དུ་སྐྱེད་དེ། གྲངས་མ་
མཆིས་། བསམ་གྱིས་མི་ཁྱབ་མཚུངས་པ་མ་མཆིས་ན། རང་སངས་རྒྱས་ཀྱི་ཚོགས་
འདི་ལྟ་བུ་འདི་ལ་བསྟི་སྟང་བགྱིས་པ་ལྟ་སྨོས་ཀྱང་ཅི་འཚལ། དེ་ནས་བཅོམ་ལྡན་
འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་
དགའ་བོ་ཁྱོད་ལ་བསྒོའོ། །ཁྱོད་ཀྱིས་ཁོང་དུ་ཆུད་པར་བྱའོ། །རང་སངས་རྒྱས་ཚུལ་
ཁྲིམས་དང་ལྡན། ཏིང་ངེ་འཛིན་དང༌། རྣམ་པར་གྲོལ་བ་དང༌། རྣམ་པར་གྲོལ་བའི་
ཡེ་ཤེས་མཐོང་བའི་ཕུང་པོ་དང་ལྡན་པ་དེ་དག་ཐམས་ཅད་ཁྱིམ་བདག་དེའི་སྦྱིན་པ་
སྦྱོང་བར་བྱེད་པ་བས། ཀུན་དགའ་བོ་གང་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་གཅིག་འཇིག་རྟེན་དུ་བྱུང་སྟེ། བྱུང་ནས་ཀྱང་
ཁྱིམ་བདག་དེས་ཕུལ་བའི་ན་བཟའ་དང་བཤོས་དང༌། གཟིམས་ཆ་དང༌། ན་བའི་
གསོས་སྨན་དང༌། ཡོ་བྱད་རྣམས་ཡོངས་སུ་སྤྱད་དེ། ཡོངས་སུ་སྤྱད་ནས་ཀྱང་ཁྱིམ་
བདག་དེས་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ དེ་མཐོང་བ་མ་གཏོགས་པར་ཆོས་ཀྱང་མི་འཆད་ཀྱང་། ཀུན་དགའ་བོ་དེ་བཞིན་
གཤེགས་པ་དེ་རང་བཞིན་གྱི་སྤྱོད་ལམ་སྟོན་པ་ཙམ་གྱིས་སྦྱིན་པ་རབ་ཏུ་མང་པོ་དེ་
སྦྱོང་བར་མཛད་ཀྱི། ཇི་ལྟར་དེ་བཞིན་གཤེགས་པ་རང་བཞིན་གྱི་སྤྱོད་ལམ་སྟོན་པ་
དེས་སྦྱིན་པ་སྦྱོང་བར་མཛད་པ་དེ་ལྟར་རང་སངས་རྒྱས་ཚུལ་ཁྲིམས་ཀྱི་ཕུང་པོ་དང་
ལྡན་ཏིང་ངེ་འཛིན་གྱི་ཕུང་པོ་དང༌། ཤེས་རབ་ཀྱི་ཕུང་པོ་དང༌། རྣམ་པར་གྲོལ་བའི་
ཕུང་པོ་དང༌། རྣམ་པར་གྲོལ་བའི་ཡེ་ཤེས་མཐོང་བའི་ཕུང་པོ་དང་ལྡན་པ་ཐམས་
117



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།།
ཅད་ཀྱིས་བསྐལ་པ་བྱེ་བ་ཁྲག་ཁྲིག་བརྒྱ་སྟོང་དུ་ཡང་སྦྱིན་པ་སྦྱོང་བར་མི་བྱེད་དོ། །
དེ་ཅིའི་ཕྱིར་ཞེ་ན། ཀུན་དགའ་བོ་དེ་བཞིན་གཤེགས་པའི་སྤྱོད་ལམ་ཡང་ཡོན་ཏན་
ཚད་མེད། གྲངས་མེད། བསམ་གྱིས་མི་ཁྱབ་པ་གང་གི་མཐའ་རྟོགས་པར་སླ་བ་མ་
ཡིན་པ་དེ་སྙེད་དང་ལྡན་ན་སངས་རྒྱས་ཀྱིས་ཡོན་ཏན་གཞན་རྣམས་ལྟ་ཅི་སྨོས། །
ཀུན་དགའ་བོ་རང་སངས་རྒྱས་རྣམས་ལ་ཡོན་ཕུལ་བ་ཡང་ཡོད། ཡོན་དེ་ཚད་མེད།
དཔག་ཏུ་མེད་པར་འགྱུར་བ་ཡང་ཡོད། ཀུན་དགའ་བོ་ཚད་མེད་དཔག་ཏུ་མེད་ཅིང་
དཔག་ཡས་པའི་ཁྱད་པར་ཡང་ཡོད། ཐ་དད་དུ་བྱ་བ་ཡང་ཡོད་དོ། །ཀུན་དགའ་བོ་
ཡོན་དེ་ཡོད་དེ། དེ་མེད་པ་མ་ཡིན་ནོ། །ཀུན་དགའ་བོ་ང་ལྟ་བུ་ལ་གནས། ང་ལྟ་བུ་
ལ་བརྟེན་ཏེ་ཡོན་ཕུལ་ན་ཡོན་དེའི་དཔེ་བྱ་བར་ཡང་སླ་བ་མ་ཡིན་ནོ། །དེ་ཅིའི་ཕྱིར་
ཞེ་ན། ཀུན་དགའ་བོ་ཡོན་དེ་ཚད་མེད། གྲངས་མེད། བསམ་གྱིས་མི་ཁྱབ་མཚུངས་
པ་མེད། དཔག་ཏུ་མེད་ཅིང་ཟད་མི་ཤེས་པའི་ཕྱིར་རོ། །
ཀུན་དགའ་བོ་འདི་ལྟ་སྟེ་དཔེར་ན། མི་འགའ་ཞིག་ཁེའི་ཕྱིར་སོང་ལ་དེ་ནས་ཁེ་རྙེད་
དེ་སླར་འོངས་པ་དེ་བཞིན་དུ་ཀུན་དགའ་བོ་རང་སངས་རྒྱས་ལ་ཡོན་ཕུལ་བ་ཡང་
ངས་དེ་དང་འདྲ་བར་མཐོང་ངོ་། །ང་ལྟ་བུ་ལ་གནས་ཏེ་ང་ལྟ་བུ་ལ་ཡོན་ཕུལ་བ་ལ་
བརྩམས་ནས། ཀུན་དགའ་བོ་དོན་དེ་ཉིད་རྒྱ་ཆེར་ཤེས་པར་བྱ་བའི་ཕྱིར་ཁྱོད་ལ་
དཔེ་བསྟན་པར་བྱ་སྟེ། འདི་ལྟར་འདི་ལ་སྐྱེས་བུ་མཁས་པ་ཁ་ཅིག་དཔེས་སྨྲས་པའི་
དོན་ཤེས་པར་འགྱུར་རོ། །ཀུན་དགའ་བོ་འདི་ལྟ་སྟེ་དཔེར་ན་མི་ལ་ལ་ཞིག་རི་མོ་
འབྲི་བ་ལས་དེས་རི་མོ་དེ་མ་ལེགས་པར་བྲིས་ནས་ཆུང་ཟད་ཆུང་ཟད་ཙམ་ཕྱིས་་་་་
ཀྱང་། ཀུན་དགའ་བོ་རི་མོ་དེ་ལ་སྡུག་པ་ཡོད་མོད་ཀྱི་དེ་བས་གཞན་ཆེས་སྡུག་པ་
དག་ཡོད་དོ། །ཀུན་དགའ་བོ་དེ་བཞིན་དུ་རང་སངས་རྒྱས་ཐམས་ཅད་བས་ང་ལྟ་བུ་
དག་ལ་བརྩམས་པའི་ཡོན་རྒྱས་པར་འགྱུར་རོ། །དེ་ཅིའི་ཕྱིར་ཞེ་ན། ཀུན་དགའ་བོ་
j18



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཡེ་ཤེས་གང་གིས་རང་སངས་རྒྱས་ཞེས་བྱ་བའི་གྲངས་སུ་འགྲོ་བའི་རང་སངས་རྒྱས་
ཀྱི་ཡེ་ཤེས་ནི་འདི་ལས་བྱུང་ངོ༌། །དེ་བཞིན་གཤེགས་པ་ནི་ཆོས་ཐམས་ཅད་མཁྱེན་
པ་ལ་ཁྱད་པར་དུ་མཁས་པའོ། །ཀུན་དགའ་བོ་དེ་ཇི་སྙམ་དུ་སེམས། གང་དེ་བཞིན་
གཤེགས་པ་ལ་ཇི་སྲིད་འཚོའི་བར་དུ་ན་བཟའ་དང༌། བཤོས་དང༌། གཟིམས་ཆ་
དང༌། ན་བའི་གསོས་སྨན་དང༌། ཡོ་བྱད་ཐམས་ཅད་ཀྱིས་བསྟི་སྟང་བྱེད། བླ་མར་
བྱེད༑ རིམ་གྲོར་བྱེད། མཆོད་པར་བྱེད་ན་བསོད་ནམས་མང་དུ་སྐྱེད་དམ། གསོལ་
བ༑ བཅོམ་ལྡན་འདས་དེ་དེ་ལྟ་ལགས་སོ། །བདེ་བར་གཤེགས་པ་དེ་དེ་ལྟ་ལགས་
ཏེ༑ གང་དེ་བཞིན་གཤེགས་པ་ལ་ཇི་སྲིད་འཚོའི་བར་དུ་བསྟི་སྟང་བགྱིད་པ་དེ་
བསོད་ནམས་མང་དུ་སྐྱེད་དོ། །བཅོམ་ལྡན་འདས་དེ་བཞིན་གཤེགས་པ་ལ་སེམས་
དང་བས་སེམས་གཅིག་བསྐྱེད་པ་ཡང་གཞི་དེ་ལས་བསོད་ནམས་མང་དུ་སྐྱེད་དེ། །
དཔག་ཏུ་མ་མཆིས། བསམ་གྱིས་མི་ཁྱབ། གྲངས་མ་མཆིས་ན། དེ་བཞིན་གཤེགས་
པ་ལ་ཇི་སྲིད་འཚོའི་བར་དུ་བསྟི་སྟང་བགྱིད། བླ་མར་བགྱིད། རིམ་གྲོར་བགྱིད། །
མཆོད་པར་བགྱིད་པ་ལྟ་སྨོས་ཀྱང་ཅི་འཚལ། དེ་སྐད་ཅེས་གསོལ་བ་དང་། བཅོམ་
ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། ། །
ཀུན་དགའ་བོ་གང་དེ་བཞིན་གཤེགས་པ་གཅིག་ལ་ཇི་སྲིད་འཚོའི་བར་དུ་བདེ་བའི་
ཡོ་བྱད་ཐམས་ཅད་ཀྱིས་བསྟི་སྟང་བྱེད་པ་ལྟ་ཞོག་ལ། གཉིས་སམ། གསུམ་མམ། །
བཞིའམ༈ ལྔའམ། བཅུའམ། ཉི་ཤུའམ། སུམ་ཅུའམ། བཞི་བཅུའམ། ལྔ་བཅུའམ།
བརྒྱའམ༑ སྟོང་ངམ། བྱེ་བའམ། བྱེ་བ་བརྒྱའམ། བྱེ་བ་སྟོང་ངམ། བྱེ་བ་བརྒྱ་སྟོང་
ངམ༑ བྱེ་བ་ཁྲག་ཁྲིག་བརྒྱ་སྟོང་ངམ། ཀུན་དགའ་བོ་འཛམ་བུའི་གླིང་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཀྱིས་ཡོངས་
སུ་གང་བར་གྱུར་པ་དང༌། གླིང་བཞི་པ་ཆེན་པོའི་འཇིག་རྟེན་གྱི་ཁམས་དང་། སྟོང་
II9



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཉིས་པའི་འཇིག་རྟེན་གྱི་ཁམས་དང༌། སྟོང་གསུམ་གྱི་སྟོང་ཆེན་པོའི་འཇིག་རྟེན་
གྱི་ཁམས་གང་ན་ཟླ་བ་བྱེ་བ་བརྒྱ་རྣམས་དང༌། ཉི་མ་བྱེ་བ་བརྒྱ་རྣམས་དང་།
རི་རབ་བྱེ་བ་བརྒྱ་རྣམས་དང་། རི་ཁོར་ཡུག་བྱེ་བ་བརྒྱ་རྣམས་དང༌། རྒྱ་མཚོ་ཆེན་པོ་
བྱེ་བ་བརྒྱ་རྣམས་དང༌། འཛམ་བུའི་གླིང་བྱེ་བ་བརྒྱ་རྣམས་དང་། ཤར་གྱི་ལུས་
འཕགས་བྱེ་བ་བརྒྱ་རྣམས་དང་། བྱང་གི་སྒྲ་མི་སྙན་བྱེ་བ་བརྒྱ་རྣམས་དང་། ནུབ་ཀྱི་
བ་ ལང་ སྤྱོད་བྱེ་བ་བརྒྱ་རྣམས་ཏེ། གླིང་བརྒྱད་ཁྲིས་བསྐོར་བ་རྣམས་དང་། གླིང་བཞི་
པ་ཆེན་པོ་བྱེ་བ་བརྒྱ་རྣམས་དང་། རྒྱལ་ཆེན་བཞི་བྱེ་བ་བརྒྱ་རྣམས་དང༌། སུམ་ཅུ་རྩ་
གསུམ་དང༌། འཐབ་བྲལ་དང་། དགའ་ལྡན་དང་། འཕྲུལ་དགའ་དང་། གཞན་
འཕྲུལ་དབང་བྱེད་བྱེ་བ་བརྒྱ་རྣམས་དང་། ཚངས་རིས་བྱེ་བ་བརྒྱ་རྣམས་ནས་འོག་
མིན་བྱེ་བ་བརྒྱ་རྣམས་ཀྱི་བར་འདི་ནི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ཞེས་བྱ་སྟེ། དེ་ཐམས་ཅད་འདི་ལྟ་སྟེ་དཔེར་ན། བུ་རམ་ཤིང་སྟུག་པོ་འམ། །
འབྲས་ཀྱི་ཞིང་སྟུག་པོའམ། ཏིལ་གྱི་ཞིང་སྟུག་པོའམ། འདམ་བུ་མདའ་རྒྱུ་སྟུག་
པོའམ༑ འོད་མ་སྟུག་པོའམ། འདམ་བུ་སྟུག་པོའམ། སེང་ལྡེང་སྟུག་པོའམ། རྩྭ་ཀུ་
ཤ་སྟུག་པོ་བཞིན་དུ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་རྣམས་ཀྱིས་ཀུན་ཏུ་གང་བར་གྱུར་ལ་ཐ་ན་ཡོངས་སུ་བརྟག་པ་བཟུང་སྟེ་
སངས་རྒྱས་བཅོམ་ལྡན་འདས་དེ་དག་བསྐལ་པ་གང་གཱའི་ཀླུང་གི་བྱེ་མ་སྙེད་དུ་བཞུགས་
པར་གྱུར་ལ། དེར་ཁྱིམ་བདག་གཅིག་བྱུང་སྟེ། ཁྱིམ་བདག་དེ་ཡང་དེ་སྲིད་དུ་གནས་
པར་གྱུར་པ་དེས་སངས་རྒྱས་བཅོམ་ལྡན་འདས་དག་ལ་ཇི་སྲིད་འཚོའི་བར་དུ་ན་བཟའ་
དང་། བཤོས་དང༌། གཟིམས་ཆ་དང་། ན་བའི་གསོས་སྨན་དང་། ཡོ་བྱད་རྣམས་
ཀྱིས་བསྟི་སྟང་བྱེད། བླ་མར་བྱེད། རིམ་གྲོར་བྱེད། མཆོད་པར་བྱེད་པ་དང་། །
སངས་རྒྱས་བཅོམ་ལྡན་འདས་ཡོངས་སུ་མྱ་ངན་ལས་འདས་པ་རྣམས་ཀྱི་སྐུ་གདུང་
120



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན། །
ལ་ཡང་སྐུ་གདུང་གི་མཆོད་པ་རིན་པོ་ཆེ་སྣ་བདུན་གྱི་མཆོད་རྟེན་བྱས་ནས་ལྷའི་གདུགས་
དང༌། རྒྱལ་མཚན་དང༌། བ་དན་ལ་སོགས་པ་དང༌། སྤོས་དང་བྱུག་
པ་ཐམས་ཅད་དང་། མེ་ཏོག་དང་ཕྲེང་བ་དང་ཨུད་པ་ལ་དང་པད་མ་དང་ཀུ་མུ་ཏ་
དང་པད་མ་དཀར་པོ་ཐམས་ཅད་དང༌། གླུ་དབྱངས་ཐམས་ཅད་དང་། རོལ་མོའི་སྒྲ་
ཐམས་ཅད་དང་། ལྷ་དང་མིའི་མཆོད་པ་བཟང་པོ་མེ་ཏོག་ནས་སིལ་སྙན་དང་ཕེག་
རྡོབ་པའི་བར་ཐམས་ཅད་ཀྱིས་བསྟི་སྟང་བྱེད། བླ་མར་བྱེད། མཆོད་པར་བྱེད་ན། །
ཀུན་དགའ་བོ་དེ་ཇི་སྙམ་དུ་སེམས། གཞི་དེ་ལས་ཁྱིམ་བདག་དེ་བསོད་ནམས་མང་
དུ་སྐྱེད་དམ། གསོལ་བ། བཅོམ་ལྡན་འདས་དེ་བཞིན་གཤེགས་པ་གཅིག་ལ་ཁྱིམ་
བདག་དེས་བཤོས་གསོལ་ན་ཡང་བསོད་ནམས་མང་དུ་སྐྱེད་དེ། དཔག་ཏུ་མ་མཆིས་
གྲངས་མ་མཆིས་ན་དེ་བཞིན་གཤེགས་པའི་ཚོགས་དེ་སྙེད་ཅིག་བསྐལ་པ་དེ་སྙེད་དུ་
བཞུགས་པ་ལ་བསྟི་སྟང་བགྱིད། བླ་མར་བགྱིད། རིམ་གྲོར་བགྱིད། མཆོད་པར་
བགྱིད་པ་དང༌། ཡོངས་སུ་མྱ་ངན་ལས་འདས་པ་རྣམས་ཀྱི་མཆོད་རྟེན་ལ་དེ་ལྟ་བུའི་
བསྟི་སྟང་བགྱིད་པ་ལྟ་སྨོས་ཀྱང་ཅི་འཚལ། བཅོམ་ལྡན་འདས་དེ་བཞིན་གཤེགས་
པའི་ཚོགས་དེ་ལྟ་བུ་ལ་དེ་ལྟ་བུའི་བསྟི་སྟང་བགྱིས་པ་ཁྱིམ་བདག་དེ་གཞི་དེ་ལས་
བསོད་ནམས་འདི་སྙེད་ཅིག་སྐྱེད་དོ་ཞེས་བསོད་ནམས་ཀྱི་ཕུང་པོ་དེ་དཔེས་བསྟན་
དུ་མི་ནུས་སོ། །
དེ་སྐད་ཅེས་གསོལ་བ་དང་། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་
ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་ཁྱོད་ལ་བསྒོའོ། །ཀུན་དགའ་བོ་
ཁྱོད་ཀྱིས་ཁོང་དུ་ཆུད་པར་བྱའོ། །ཁྱིམ་བདག་གང་གིས་དེ་བཞིན་གཤེགས་པ་དེ་
སྙེད་ཅིག་བསྐལ་པ་དེ་སྙེད་དུ་བཞུགས་པ་ལ་བསྟི་སྟང་བྱས། བླ་མར་བྱས། རིམ་
གྲོར་བྱས། མཆོད་པར་བྱས་པ་དང༌། ཡོངས་སུ་མྱ་ངན་ལས་འདས་པ་རྣམས་ཀྱི་
121



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མཆོད་རྟེན་ལ་དེ་ལྟ་བུའི་བསྟི་སྟང་བྱས་པའི་བསོད་ནམས་བསྐྱེད་པ་བས། ཀུན་
དགའ་བོ་རིགས་ཀྱི་བུའམ། རིགས་ཀྱི་བུ་མོ་དང་བ་རབ་ཏུ་མང་བ།ལྷག་པའི་བསམ་
པས་ཞུགས་པ། སངས་རྒྱས་བཅོམ་ལྡན་འདས་ཀྱི་བྱང་ཆུབ་ལ་མི་རྟོག་པར་མངོན་
པར་དད་ཅིང་ཡིད་ཆེས་ལ། མོས་པ་གང་གིས་ཆོས་ཐམས་ཅད་མི་རྟག་པའམ། སྡུག་
བསྔལ་བའམ། སྟོང་པའམ། བདག་མེད་པའོ་ཞེས་ལེགས་པར་གསུངས་པའི་ཆོས་
ལ་ཡང་དག་པར་ཞུགས་ཤིང་ཚིག་ཏུ་སྨྲ་ན། ཀུན་དགའ་བོ་འདི་ནི་དེ་བས་བསོད་
ནམས་ཆེས་མང་དུ་སྐྱེད་དོ། །ཀུན་དགའ་བོ་གང་བླ་ན་མེད་པའི་ཆོས་དཀོན་མཆོག་
འདི་ལྟ་བུ་བསྟི་སྟང་བྱས་ཏེ་གཞན་ལ་འཆད་དམ། རབ་ཏུ་སྟོན་ན་བསོད་ནམས་ཇི་
ཙམ་དུ་རྒྱ་ཆེར་སྐྱེད་པ་དང༌། ཇི་ཙམ་དུ་ཚད་མེད་པ་དང༌། ཇི་ཙམ་དུ་གྲངས་མེད་པ་
དང་། ཇི་ཙམ་དུ་བསམ་གྱིས་མི་ཁྱབ་པ་དང་། ཇི་ཙམ་དུ་མཚུངས་པ་མེད་པ་དང༌། །
ཇི་ཙམ་དུ་དཔག་ཏུ་མེད་པའི་བསོད་ནམས་སྐྱེད་པ་ལ་ལྟོས། དེ་ཅིའི་ཕྱིར་ཞེ་ན། །
ཀུན་དགའ་བོ་འདི་ལྟར་དེ་ལས་གཞན་པའི་སྦྱིན་པ་རྣམས་ནི་ཟག་པ་དང་བཅས་ཤིང་
ཉོན་མོངས་པ་དང་བཅས་པ་སྟེ། འཁོར་བར་རྒྱུ་བ་ཡིན་ལ། ཀུན་དགའ་བོ་བསྐལ་
པ་གྲངས་མེད་པ་བྱེ་བར་བསྒྲུབས་པའི་ཆོས་དཀོན་མཆོག་གི་མཛོད་ཟང་ཟིང་མེད་པ་
བླ་ན་མེད་པ་འདི་ནི་འཁོར་བའི་རྒྱུན་གཅོད་པར་འགྱུར་བའི་ཕྱིར་རོ། །
ཀུན་དགའ་བོ་ཆོས་དཀོན་མཆོག་བླ་ན་མེད་པ་འདི་ཐོས་ན་སེམས་ཅན་སྐྱེ་བའི་ཆོས་
ཅན་རྣམས་སྐྱེ་བ་ལས་ཡོངས་སུ་ཐར་བར་འགྱུར། སེམས་ཅན་ན་བའི་ཆོས་ཅན་
དང་༑ འཆི་བའི་ཆོས་ཅན་དང་། མྱ་ངན་དང༌། སྨྲེ་སྔགས་འདོན་པ་དང༌། སྡུག་
བསྔལ་བ་དང༌། ཡིད་མི་བདེ་བ་དང་། འཁྲུག་པའི་ཆོས་ཅན་རྣམས་འཁྲུག་པའི་
བར་ལས་ཡོངས་སུ་ཐར་བར་འགྱུར་རོ། །
ཀུན་དགའ་དོན་གྱི་གཞི་འདི་མཐོང་ནས་གང་ཆོས་གུས་པར་འཆད་པ་དང༌། གང་
122
།



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཆོས་གུས་པར་ཉན་པ་གཉིས་ནི་བསོད་ནམས་མང་དུ་སྐྱེད་དོ་ཞེས་ང་སྨྲའོ། །དེ་སྐད་
ཅེས་བཀའ་སྩལ་ནས། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་
འདི་སྐད་ཅེས་བཀའ་སྩལ་ཏོ། །ཀུན་དགའ་བོ་ལྷག་པའི་བསམ་པས་ཞུགས་ཤིང་
ཡང་དག་པར་བསྒྲུབ་པར་འདོད་པས་སངས་རྒྱས་བཅོམ་ལྡན་འདས་ཀྱི་བསྟན་པ་ལ་
མི་རྟོག་པར་མངོན་པར་དད་ཅིང་མོས་ནས་ཆོས་ལེགས་པར་གསུངས་པ་ཡིན་་་་་
དང༌། དགེ་འདུན་ལེགས་པར་ཞུགས་པ་ཡིན་པ་དང་། འདུ་བྱེད་ཐམས་ཅད་མི་
རྟག་པའམ། སྡུག་བསྔལ་བའམ། ཞི་བའམ། སྟོང་པའམ། བདག་མེད་པ་ཡིན་པར་
ཡིད་ཆེས་ན། ཀུན་དགའ་བོ་འདི་ནི་དེ་བས་ཆེས་བསོད་ནམས་མང་དུ་སྐྱེད་དེ་ཚིག་
ཙམ་མ་ཡིན་ནོ། །
ཀུན་དགའ་བོ་གང་ལ་ལ་ཞིག་གིས་རུ་ཤིང་བཞིན་དུ་བྱས། ཡིད་ལ་བྱས། སེམས་
ཐམས་ཅད་ཀྱིས་བསམས་ནས་རྣ་བླགས་ཏེ་ཆོས་ཉན་པ་དང༌། མཉན་ནས་ཀྱང་ཐ་
ན་སེ་གོལ་གཏོགས་པ་ཙམ་ཡང་མི་རྟག་པའམ། སྡུག་བསྔལ་བའམ། སྟོང་པའམ། །
བདག་མེད་པར་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་ན། ཀུན་དགའ་བོ་དེ་
འཇིག་རྟེན་གྱི་ཁམས་མཐའ་ཡས་མུ་མེད་པ་དག་ན་སེམས་ཅན་གྱི་ཁམས་ཡོད་པའི་
སེམས་ཅན་ཇི་སྙེད་པ་ཐམས་ཅད་ནི་ཆེས་མང་གི སའི་ཁམས་མ་ཡིན། ཆུའི་ཁམས་
མ་ཡིན། མེའི་ཁམས་མ་ཡིན། རླུང་གི་ཁམས་མ་ཡིན་ནོ་ཞེས་དེ་སྐད་བྱ་བ་དེ་དག་
ཐམས་ཅད་ཡོངས་སུ་བརྟག་པ་བཟུང་སྟེ། སྐད་ཅིག་དང་། ཐང་ཅིག་དང་། ཡུད་
ཙམ་ཅིག་ལ་སྔ་ཕྱི་མེད་པར་མིར་གྱུར་ལ། སྐད་ཅིག་དང་། ཐང་ཅིག་དང་། ཡུད་
ཙམ་ཅིག་ལ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་ཏེ། ཁྱིམ་བདག་གཅིག་ཅིག་ཀྱང་བྱུང་ལ། སངས་རྒྱས་བཅོམ་ལྡན་
འདས་དེ་དག་ཇི་ཙམ་དུ་འཁོར་བའི་སྔོན་གྱི་མཐའ་མི་མངོན་པ་དེ་སྲིད་དུ་ཡུན་རིང་
123



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དུ་བཞུགས་ཏེ། ཁྱིམ་བདག་དེ་ཡང་བསྐལ་བ་དེ་སྲིད་དུ་གནས་པར་གྱུར་ལ། དེས་
སངས་རྒྱས་བཅོམ་ལྡན་འདས་དེ་སྙེད་ལ་ན་བཟའ་དང་། བཤོས་དང་། གཟིམས་
ཆ་དང༌། ན་བའི་གསོས་སྨན་དང་། ཡོ་བྱད་དང་། བདེ་བར་སྦྱར་བ་ཐམས་ཅད་
ཀྱིས་བསྟི་སྟང་བྱེད། བླ་མར་བྱེད། རིམ་གྲོར་བྱེད། མཆོད་པར་བྱེད་པ་དང་། །
ཡོངས་སུ་མྱ་ངན་ལས་འདས་པ་རྣམས་ཀྱི་མཆོད་རྟེན་རིན་པོ་ཆེ་སྣ་བདུན་ལས་བྱས་
ཏེ༑ ལྷའི་གདུགས་དང་། རྒྱལ་མཚན་དང་། བ་དན་རྣམས་དང་། མེ་ཏོག་དང་། །
ཕྲེང་བ་དང་། སྤོས་དང་། བྱུག་པ་ཐམས་ཅད་དང༌། བདོག་པ་ཐམས་ཅད་ཀྱིས་བསྟི་
སྟང་བྱེད། བླ་མར་བྱེད། རིམ་གྲོར་བྱེད། མཆོད་པར་བྱེད་ན། ཀུན་དགའ་བོ་དེ་ཇི་
སྙམ་དུ་སེམས། ཁྱིམ་བདག་དེ་གཞི་དེ་ལས་བསོད་ནམས་མང་དུ་སྐྱེད་དམ། །
གསོལ་བ། བཅོམ་ལྡན་འདས་ཁྱིམ་བདག་དེས་དེ་བཞིན་གཤེགས་པ་གཅིག་མཉེས་
པར་བགྱིས། བསྟི་སྟང་བགྱིས། བླ་མར་བགྱིས། རིམ་གྲོར་བགྱིས། མཆོད་པར་
བགྱིས་ན་ཡང་གཞི་དེ་ལས་བསོད་ནམས་མང་དུ་སྐྱེད་དེ། བསོད་ནམས་ཚད་མ་
མཆིས། གྲངས་མ་མཆིས། བསམ་གྱིས་མི་ཁྱབ། མཚུངས་པ་མ་མཆིས། དཔག་ཏུ་
མ་མཆིས་པ་སྐྱེད་པར་འགྱུར་ན། དེ་བཞིན་གཤེགས་པའི་ཚོགས་དེ་ལྟ་བུ་ལ་བསྐལ་
པ་དེ་སྙེད་དུ་བསྟི་སྟང་བགྱིས། བླ་མར་བགྱིས། རིམ་གྲོར་བགྱིས། མཆོད་པར་
བགྱིས་པ་ལྟ་སྨོས་ཀྱང་ཅི་འཚལ། དེ་སྐད་ཅེས་གསོལ་བ་དང་། བཅོམ་ལྡན་འདས་
ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། །
ཀུན་དགའ་བོ་དེ་དེ་བཞིན་ནོ། ཁྱོད་ཇི་སྐད་ཟེར་བ་བཞིན་ཏེ། དེ་བསོད་ནམས་ཚད་
མེད་པ་སྐྱེད་དོ། །ཀུན་དགའ་བོ་དེ་བས་ན་ཁྱོད་ལ་བསྒོའོ། །ཁྱོད་ཀྱིས་ཁོང་དུ་ཆུད་
པར་བྱའོ། །གང་ཁྱིམ་བདག་དེས་དེ་བཞིན་གཤེགས་པ་དེ་སྙེད་ཅིག་ལ་བདེ་བའི་ཡོ་
བྱད་ཐམས་ཅད་ཀྱིས་བསྐལ་པ་དེ་སྙེད་དུ་བསྟི་སྟང་བྱས། བླ་མར་བྱས། རིམ་གྲོར་
124



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བྱས་པས་བསོད་ནམས་བསྐྱེད་པ་བས། གང་གིས་རུ་ཤིང་བཞིན་དུ་བྱས། ཡིད་ལ་
བྱས༑ སེམས་ཐམས་ཅད་ཀྱིས་བསམས་ཏེ། རྣ་བླགས་སེམས་རྩེ་གཅིག་ཏུ་བྱས་
ནས་ཆོས་ཉན་ཅིང་སེ་གོལ་གཏོགས་པ་ཙམ་ཡང་འདུ་བྱེད་ཐམས་ཅད་མི་རྟག་་་་་་
པའམ༑ སྡུག་བསྔལ་བའམ། ཞི་བའམ། སྟོང་པའམ། བདག་མེད་པའོ་ཞེས་ཡིད་
ལ་བྱེད་ན་འདི་དེ་བས་བསོད་ནམས་ཆེས་མང་དུ་སྐྱེད་དེ། ཀུན་དགའ་བོ་གང་ཆོས་
གུས་པར་འཆད་པ་དང༌། གང་ཆོས་གུས་པར་ཉན་པ་ནི་བསོད་ནམས་ཆེས་མང་དུ་
སྐྱེད་དོ། །ཀུན་དགའ་བོ་ངས་འདི་ལ་དགོངས་ནས་འདི་སྐད་དུ། རྣམ་པ་གཉིས་ཀྱི་
དོན་གྱི་ཕྱིར། །སངས་རྒྱས་བཤད་པ་མཉན་པར་བྱ། །ཟག་པ་རྣམས་ཀྱང་ཟད་པར་
འགྱུར༑ ༑བྱང་ཆུབ་ཉེ་བར་གྱུར་པར་འདོད། །གང་ཞིག་ཆོས་རྣམས་འཆད་པ་དང་། །
དྲང་སྲོང་རྒྱལ་མཚན་གང་འཛིན་པ།	།གཉི་ག་བསོད་ནམས་ལྡན་པར་འགྱུར། །
ཆོས་ནི་དྲང་སྲོང་རྒྱལ་མཚན་ཡིན། །ཞེས་བཤད་དོ། །ཞེས་དང་། བློ་གྲོས་རྒྱ་མཚོས་
ཞུས་པའི་མདོ་ལས། བློ་གྲོས་རྒྱ་མཚོ་མདོ་སྡེ་ཟབ་མོ་འཇིག་རྟེན་ཐམས་ཅད་དང་མི་
མཐུན་པ་འདི་དག་རིག་ནས་འཆང་བ་དང་། འཛིན་པ་དང་། གཞན་དག་ལ་ཡང་རྒྱ་
ཆེར་ཡང་དག་པར་རབ་ཏུ་སྟོན་པ་དེ་དང་དེ་དག་ནི་དེ་བཞིན་གཤེགས་པའི་ཆོས་ཀྱི་
མཛོད་འཛིན་པ་དག་གོ ། །
སེམས་ཅན་ཐམས་ཅད་ཀྱི་དགེ་བའི་ཕྱོགས་འཛིན་པ་དག་གོ །བློ་གྲོས་རྒྱ་མཚོ་བྱང་
ཆུབ་སེམས་དཔའ་གང་གིས་སངས་རྒྱས་ཀྱི་སྤྱན་གྱིས་གཟིགས་པའི་སངས་རྒྱས་ཀྱི
ཞིང་ཚད་མེད་པ་ཐམས་ཅད་རིན་པོ་ཆེ་ཐམས་ཅད་ཀྱིས་ཡོངས་སུ་བཀང་སྟེ། དེ་
བཞིན་གཤེགས་པ་ལ་མཆོད་པའི་ལས་ཀྱི་ཕྱིར་དབུལ་བ་ཕུལ་ན། བློ་གྲོས་རྒྱ་མཚོ་
འདི་ལ་ཇི་སྙམ་དུ་སེམས། བྱང་ཆུབ་སེམས་དཔའ་དེ་གཞི་དེ་ལས་བསོད་ནམས་
མང་དུ་སྐྱེད་དམ། གསོལ་བ་བཅོམ་ལྡན་འདས་མང་ལགས་སོ། །བདེ་བར་
125



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཤེགས་པ་ཚད་མ་མཆིས་པ་ལགས་སོ། །བསོད་ནམས་ཀྱི་ཕུང་པོ་དེ་ནི་ཇི་ཙམ་དུ་
དཔེ་བགྱི་བར་སླ་བ་མ་ལགས་པ་དེ་ཙམ་དུ། བསོད་ནམས་ཀྱི་ཕུང་པོ་དེ་ཚད་མ་
མཆིས་པར་འགྱུར་རོ། །བཅོམ་ལྡན་འདས་ཀྱིས་བཀའ་སྩལ་བ། བློ་གྲོས་རྒྱ་མཚོ་
ཁྱོད་མོས་པར་བྱའོ། ཁྱོད་ཀྱིས་ཁོང་དུ་ཆུད་པར་བྱའོ། །གང་དེ་བཞིན་གཤེགས་
པའི་བསྟན་པ་ཀུན་ཏུ་བསྲུང་བ་དང་། དཀོན་མཆོག་གསུམ་གྱི་རིགས་མི་འཆད་པར་
བྱ་བའི་ཕྱིར་སེམས་ཅན་ཐམས་ཅད་ལ་སྙིང་རྗེ་ཆེན་པོ་བསྐྱེད་ནས་མདོ་སྡེ་ཟབ་མོ་
འདི་ལྟ་བུ་འདི་ནི་དེ་བཞིན་གཤེགས་པའི་ཡེ་ཤེས་སྒྲུབ་པར་རིག་ནས་འཛིན་པ་དང་།
འཆང་བ་དང་། ཀུན་ཆུབ་པར་བྱེད་པའི་བྱང་ཆུབ་སེམས་དཔའ་དེ་ནི་དེ་བས་ཀྱང་
ཆེས་བསོད་ནམས་མང་དུ་སྐྱེད་ན། གང་དེ་བཞིན་ཉིད་དུ་སྒྲུབ་པ་ལྟ་སྨོས་ཀྱང་ཅི་
དགོས༑ དེ་ཅིའི་ཕྱིར་ཞེ་ན། བློ་གྲོས་རྒྱ་མཚོ་ཟང་ཟིང་གི་སྦྱིན་པ་དེ་ཐམས་ཅད་
འཇིག་རྟེན་ལ་བསྟེན་པའོ། །ཆོས་ཀྱི་སྦྱིན་པ་འདི་ནི་འཇིག་རྟེན་ཐམས་ཅད་ལས་
ཤིན་ཏུ་འདའ་བར་འགྱུར་བའོ། ། ན་
བློ་གྲོས་རྒྱ་མཚོ་དམ་པའི་ཆོས་ཡོངས་སུ་འཛིན་པ་ནི། ཡོངས་སུ་བཟུང་བ་བཞི་རབ་
ཏུ་འཐོབ་སྟེ། བཞི་གང་ཞེ་ན། སངས་རྒྱས་ཀྱིས་ཡོངས་སུ་བཟུང་བ་རབ་ཏུ་འཐོབ་
པ་དང༌། ལྷས་ཡོངས་སུ་བཟུང་བ་དང་། བསོད་ནམས་ཀྱིས་ཡོངས་སུ་བཟུང་བ་
དང་། ཡེ་ཤེས་ཀྱིས་ཡོངས་སུ་བཟུང་བ་འཐོབ་པའོ། །བློ་གྲོས་རྒྱ་མཚོ་སངས་རྒྱས་
ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའི་ཁྱད་པར་དུ་འགྱུར་བ་བཞི་སྟེ། །
བཞི་གང་ཞེ་ན། དེ་བཞིན་གཤེགས་པ་མཐོང་བ་དང་མི་འབྲལ་བར་འགྱུར་པ་དང་།
དེ་ལ་བདུད་ཐམས་ཅད་ཀྱིས་གླགས་མི་རྙེད་པར་འགྱུར་བ་དང༌། གཟུངས་རབ་ཏུ་
ཐོབ་པས་མི་ཟད་པར་འགྱུར་བ་དང་། མངོན་པར་ཤེས་པ་མྱུར་ཏེ་ཕྱིར་མི་ལྡོག་པའི་
ས་ཐོབ་པར་འགྱུར་བ་སྟེ། བློ་གྲོས་རྒྱ་མཚོ་སངས་རྒྱས་ཀྱིས་ཡོངས་སུ་བཟུང་བའི་
126



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བྱང་ཆུབ་སེམས་དཔའི་ཁྱད་པར་དུ་འགྱུར་བ་བཞི་པོ་དེ་དག་གོ །བློ་གྲོས་རྒྱ་མཚོ་
ལྷས་ཡོངས་སུ་བཟུང་བའི་བྱང་ཆུབ་སེམས་དཔའི་རྣམ་པར་དག་པར་འགྱུར་བ་བཞི་
སྟེ༑ ལྷ་རྣམས་ཀྱིས་དེའི་འཁོར་གྱི་དཀྱིལ་འཁོར་རྣམ་པར་སྦྱོང་བ་དང་། ཆོས་མཉན་
པ་ལ་སེམས་རྩེ་གཅིག་ཏུ་བྱ་བར་འཇོག་པ་དང་། དེ་ལ་ཕ་རོལ་གྱི་གནོད་པ་ཐམས་
ཅད་མི་འབྱུང་བར་བྱེད་པ་དང་། དེ་ལ་སེམས་མ་དད་པ་ཐམས་ཅད་ཀྱང་ལྷ་རྣམས་
ཀྱི་དབང་གིས་དད་པར་བྱེད་པ་སྟེ། བློ་གྲོས་རྒྱ་མཚོ་ལྷས་ཡོངས་སུ་བཟུང་བའི་བྱང་
ཆུབ་སེམས་དཔའི་རྣམ་པར་དག་པར་འགྱུར་བ་བཞི་པོ་དེ་དག་གོ །བློ་གྲོས་རྒྱ་མཚོ་
བསོད་ནམས་ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའི་རྒྱན་དུ་འགྱུར་བ་
བཞི་སྟེ། བཞི་གང་ཞེ་ན། མཚན་དང་དཔེ་བྱད་བཟང་པོ་ཡོངས་སུ་རྫོགས་པས་ལུས་
ཀྱི་རྒྱན་དང༌། སེམས་ཅན་ཐམས་ཅད་མགུ་བར་བྱེད་པས་ངག་གི་རྒྱན་དང༌། བྱ་བ་
ཐམས་ཅད་ཀུན་ཏུ་སྟོན་པས་ཞིང་གི་རྒྱན་དང་། བརྒྱ་བྱིན་དང་ཚངས་པ་དང་འཇིག་
རྟེན་སྐྱོང་དུ་སྐྱེ་བ་རབ་ཏུ་ཐོབ་པས་སྐྱེ་བའི་རྒྱན་ཏེ། བློ་གྲོས་རྒྱ་མཚོ་བསོད་ནམས་
ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའི་རྒྱན་དུ་འགྱུར་བ་བཞི་པོ་དེ་དག་
གོ།
བློ་གྲོས་རྒྱ་མཚོ་ཡེ་ཤེས་ཀྱིས་ཡོངས་སུ་བཟུང་བའི་བྱང་ཆུབ་སེམས་དཔའི་སྣང་བར་
འགྱུར་བ་བཞི་སྟེ། བཞི་གང་ཞེ་ན། སོ་སོར་ཅི་རིགས་པར་ཆོས་སྟོན་པས་སེམས་
ཅན་གྱི་དབང་པོ་སྣང་བ་དང་། ཆོས་ཀྱི་སྨན་ཡང་དག་པར་སྦྱོར་བས་ཉོན་མོངས་
པའི་ནད་ཐམས་ཅད་སྣང་བ་དང༌། སངས་རྒྱས་ཀྱི་ཞིང་གཞན་དུ་འགྲོ་བས་མངོན་
པར་ཤེས་པ་སྣང་བ་དང༌། ཆོས་ཐམས་ཅད་ཡང་དག་པ་ཇི་ལྟ་བ་བཞིན་དུ་ཡོངས་སུ་
ཤེས་པས་ཆོས་ཀྱི་དབྱིངས་སྣང་བ་སྟེ། བློ་གྲོས་རྒྱ་མཚོ་ཡེ་ཤེས་ཀྱིས་ཡོངས་སུ་
བཟུང་བའི་བྱང་ཆུབ་སེམས་དཔའི་སྣང་བར་འགྱུར་བ་བཞི་པོ་དེ་དག་གོ །བློ་གྲོས་
127



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྒྱ་མཚོ་དེ་ལྟ་བས་ན་བྱང་ཆུབ་སེམས་དཔའ་སེམས་དཔའ་ཆེན་པོ་ཡོན་ཏན་གྱི་ཕན་
ཡོན་འདི་དག་ཡོངས་སུ་འཛིན་པར་འདོད་པས་དམ་པའི་ཆོས་ཡོངས་སུ་གཟུང་བ་
ལ་བརྩོན་པར་བྱའོ། །བློ་གྲོས་རྒྱ་མཚོ་དམ་པའི་ཆོས་ཡོངས་སུ་འཛིན་པ་ལ་མངོན་
པར་བརྩོན་པའི་བྱང་ཆུབ་སེམས་དཔའ་རྣམས་ཀྱི་ཡོན་ཏན་གྱི་ཁྱད་པར་ཚད་མེད་
པར་འགྱུར་རོ། །དེ་ནས་དེའི་ཚེ་བཅོམ་ལྡན་འདས་ཀྱིས་ཚིགས་སུ་བཅད་པ་འདི་
དག་གསུངས་སོ། །དེ་བཞིན་གཤེགས་པའི་དམ་ཆོས་གང་འཛིན་པ། །དེ་དག་ཕན་
ཡོན་རྣམ་པ་མང་འགྱུར་ཏེ། །དེ་ལས་ཕྱོགས་ཙམ་ཡོངས་སུ་བརྗོད་པར་བྱ། །དཔེར་
ན་རྒྱ་མཚོའི་ཆུ་ལས་ཐིགས་པ་བཞིན། །དེ་བཞིན་གཤེགས་པའི་དམ་པའི་ཆོས་
འཛིན་པ། །དེ་ནི་དེ་བཞིན་གཤེགས་ལ་བྱས་གཟོ་ཡིན། །རྒྱལ་བ་རྣམས་ཀྱི་མཛོད་
འཛིན་ཡིད་བརྟན་ཞིང་། །ཕྱོགས་བཅུ་རྣམས་སུ་སངས་རྒྱས་མཆོད་པ་ཡིན། །སངས་
རྒྱས་སྤྱན་གྱིས་གཟིགས་པའི་ཞིང་མང་པོ། ། ན་
རིན་ཆེན་བཀང་སྟེ་དེ་བཞིན་གཤེགས་ལ་ཕུལ། །ཟད་པའི་དུས་ན་ཇི་ལྟར་ཆོས་
འཛིན་ལྟར། །བསོད་ནམས་ཕུང་པོ་དེ་ཙམ་འཕེལ་མ་ཡིན། །འཇིག་རྟེན་ཟང་ཟིང་
རྒྱལ་ལ་བསྟི་སྟང་བྱས་། །འཇིག་རྟེན་བྱེད་ལས་ནམ་ཡང་གྲོལ་མི་འགྱུར། །འཇིག་
རྟེན་འདས་པའི་ཆོས་ནི་གང་འཚོལ་བ། །མཁས་པ་དེ་ནི་འཇིག་རྟེན་ཆོས་ལས་
འདའ། །དེ་བཞིན་གཤེགས་པའི་དམ་པའི་ཆོས་འཛིན་པ། །རྒྱལ་བ་རྣམས་ཀྱིས་
ཡོངས་སུ་བཟུང་བར་འགྱུར། །ལྷ་དང་ཀླུ་དང་མིའམ་ཅི་རྣམས་དང༌། བསོད་ནམས་
ཡེ་ཤེས་ཀྱིས་ནི་ཡོངས་སུ་བཟུང་། །དེ་བཞིན་གཤེགས་པའི་དམ་པའི་ཆོས་འཛིན་
པ༑ ༑དྲན་ལྡན་བློ་གྲོས་ལྡན་ཞིང་བློ་ལྡན་འགྱུར། །ཤེས་རབ་རྒྱ་ཆེན་ཀུན་ནས་ཡེ་
ཤེས་ལྡན། །མཁས་པ་བག་ཆགས་བཅས་པའི་ཉོན་མོངས་སྤོང་། །དེ་བཞིན་
གཤེགས་པའི་དམ་པའི་ཆོས་འཛིན་པ། །དེ་ལ་བདུད་ཀྱི་སྐྱོན་ཆགས་རྙེད་མི་འགྱུར།།
128



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དེ་ལ་འགྱོད་དང་དེ་བཞིན་དོགས་པ་མེད། །དེ་ལ་བཅིངས་མེད་སྒྲིབ་པ་ཅུང་ཟད་
མེད༑ ༑དེ་བཞིན་གཤེགས་པའི་དམ་པའི་ཆོས་འཛིན་པ། །ཞིང་སྟོང་དག་ཏུ་ནམ་
ཡང་མི་སྐྱེ་སྟེ། །སྐྱེ་བ་ཀུན་ཏུ་དེ་ནི་རྒྱལ་བ་མཐོང་། །མཐོང་ནས་དེ་ལ་དད་པ་རབ་
ཏུ་འཐོབ། །དེ་བཞིན་གཤེགས་པའི་དམ་པའི་ཆོས་འཛིན་པ། །ཆོས་ཀྱི་བདག་ཉིད་
ཆེན་པོ་སྐྱེ་དྲན་འགྱུར། །ཡང་དང་ཡང་དུ་རབ་ཏུ་འབྱུང་བ་འཐོབ། །སྤྱོད་པ་ཡོངས་
དག་སྒྲུབ་པ་སྙིང་པོར་བྱེད། །དེ་བཞིན་གཤེགས་པའི་དམ་པའི་ཆོས་འཛིན་པ། །།
ཚུལ་ཁྲིམས་ཐོས་པས་འཕགས་པའི་ཆོས་སྤྱོད་པ། །མཁས་པ་མངོན་ཤེས་ལྔ་ལ་མྱུར་
དུ་རེག །མ་སྨད་བསམ་གཏན་རྣམ་པར་ཐར་པ་འཐོབ། །དེ་བཞིན་གཤེགས་པའི་
དམ་པའི་ཆོས་འཛིན་པ། །དེ་ནི་ཟབ་ཆོས་རྟོགས་པར་ཁོང་དུ་ཆུད། །སངས་རྒྱས་
སྤྱོད་ཡུལ་སྟོང་ཉིད་ཐེ་ཚོམ་མེད། །སེམས་ཅན་བདག་མེད་པར་ཡང་མོས་པར་
འགྱུར། །དེ་བཞིན་གཤེགས་པའི་དམ་པའི་ཆོས་འཛིན་པ། །དེ་ནི་སོ་སོ་ཡང་དག་
རིག་པ་འཐོབ། །འཇིགས་མེད་ཤེས་རབ་རྣོ་ཞིང་ཆགས་མེད་དག །དེ་ནི་སྲོག་
ཆགས་ཀུན་གྱི་ཐེ་ཚོམ་གཅོད། །དེ་བཞིན་གཤེགས་པའི་དམ་པའི་ཆོས་འཛིན་པ། །
མཁས་པ་དེ་ནི་གཟུངས་རྣམས་འཐོབ་པར་འགྱུར། །བསྐལ་པ་བརྒྱར་ཡང་གང་ཐོས་
ཆུད་མི་ཟ། །སྤོབས་དང་ལྡན་ཞིང་ཆགས་པ་མེད་པར་འགྱུར། །དེ་བཞིན་གཤེགས་
པའི་དམ་པའི་ཆོས་འཛིན་པ། །དེ་ལ་མཁས་པ་རྟག་ཏུ་དགའ་བར་འགྱུར། །ལྷ་དང་
ལྷ་མིན་མི་ཅིའི་ཡིད་དུ་འོང་། །དེ་ལ་སངས་རྒྱས་བུ་གཅིག་བཞིན་དུ་བསྟོད། །དེ་
བཞིན་གཤེགས་པའི་དམ་པའི་ཆོས་འཛིན་པ། །བརྒྱ་བྱིན་ཚངས་པ་དེ་བཞིན་འཇིག་
རྟེན་སྐྱོང་། །འཁོར་ལོས་སྒྱུར་དང་མི་ཡི་རྒྱལ་པོར་འགྱུར། །བདེ་དང་ཡིད་བདེ་བྱང་
ཆུབ་དེ་འཚང་རྒྱ། །དེ་བཞིན་གཤེགས་པའི་དམ་པའི་ཆོས་འཛིན་པ། །དེ་ལུས་སུམ་
ཅུ་རྩ་གཉིས་མཚན་ལྡན་ཞིང་། །མཁས་པ་ཡན་ལག་སྨད་པ་མེད་པར་འགྱུར། །དེ་
129



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལ་ལྟ་བས་ངོམས་པར་ཡོང་མི་འགྱུར། །དེ་བཞིན་གཤེགས་པའི་དམ་པའི་ཆོས་
འཛིན་པ། །གང་དག་ཆོས་ཀྱི་ཕྱག་རྒྱ་འདི་སྟོན་པའི། །དགེ་བའི་བཤེས་གཉེན་དེ་
ལ་དཀོན་མི་འགྱུར། །ཆོས་མཛོད་ཟད་མི་ཤེས་པ་ཉན་པར་བྱེད། །དེ་བཞིན་
གཤེགས་པའི་དམ་པའི་ཆོས་འཛིན་པ། །ལུས་དང་ངག་དང་ཡིད་ཀྱང་རྣམ་པར་དག།
ཚུལ་ཁྲིམས་ཏིང་འཛིན་ཤེས་རབ་རྣམ་པར་དག །རྣམ་གྲོལ་ཡེ་ཤེས་ཤིན་ཏུ་རྣམ་
པར་དག །དེ་བཞིན་གཤེགས་པའི་དམ་པའི་ཆོས་འཛིན་པ། །དེ་ནི་བྱང་ཆུབ་སེམས་
བརྗེད་འགྱུར་བ་མེད། །ཕ་རོལ་ཕྱིན་པ་སྤྱོད་དང་འགལ་མི་འགྱུར། །དགེ་བ་བརྒྱ་
རྣམས་ཀྱིས་ཀྱང་རབ་ཏུ་བཟུང་། །དེ་དག་རྣམས་ཀྱི་ཡོན་ཏན་ཕན་ཡོན་རྣམས། །
བསྐལ་པ་རྒྱུན་མི་འཆད་པར་རབ་བརྗོད་ཀྱང་། །དམ་ཆོས་འཛིན་པའི་ཕན་ཡོན་
འདི་དག་ནི། །བརྗོད་པས་མཐའ་མར་ཕྱིན་པར་མི་འགྱུར་རོ། །
ཞེས་དང༌། ནམ་མཁའ་མཛོད་ཀྱིས་ཞུས་པའི་མདོ་ལས། དེ་ནས་བཅོམ་ལྡན་འདས་
ཀྱིས་བྱང་ཆུབ་སེམས་དཔའ་བསོད་ནམས་ཀྱིས་བརྒྱན་པ་ལ་སླར་ཚིགས་སུ་བཅད་
པ་འདི་དག་གསུངས་སོ། །ཕྱོགས་བཅུ་རྒྱ་ཆེར་དཔག་ཏུ་མེད་པ་ཡི། །ཞིང་རྣམས་
སངས་རྒྱས་སྤྱན་གྱིས་གང་གཟིགས་པ། །དེ་དག་ཐམས་ཅད་རིན་ཆེན་རབ་བཀང་
སྟེ༑ ༑བྱང་ཆུབ་སེམས་དཔས་སྦྱིན་པ་བྱིན་པ་བས། །གང་གིས་སངས་རྒྱས་མང་
པོས་བཤད་པ་ཡི། །མདོ་འདི་འདྲ་བ་རབ་བཟང་མ་གོས་པ། །འཆང་ངམ་ཀློག་གམ་
གཞན་ལ་སྟོན་བྱེད་པ། །དེ་ཡི་བསོད་ནམས་དེ་ནི་ཆེས་མཆོག་གོ །མེ་ཏོག་དྲི་ཞིམ་
བྱུག་པ་གདུགས་རྣམས་དང༌། །བ་དན་རྒྱལ་མཚན་ལྡ་ལྡི་གོས་རྣམས་ཀྱིས། །ཞིང་
དེ་ཐམས་ཅད་ཡོངས་སུ་གང་བྱས་ནས། །བྱང་ཆུབ་སེམས་དཔས་སངས་རྒྱས་མཆོད་
པ་བས། །བདེ་གཤེགས་བསྟན་པ་དམ་ཆོས་རབ་འཇིག་ཅིང་། །འགག་པའི་ཚེ་ན་
གང་ཞིག་བག་ཡོད་པས། །དམ་པའི་ཆོས་ནི་ཡོངས་སུ་འཛིན་བྱེད་པ། །དེ་ཡི་བསོད་
130



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ནམས་དེ་ནི་ཆེས་མཆོག་གོ །ཕྱོགས་བཅུ་དག་ན་རྒྱ་མཚོ་གང་ཡོད་པ། །དེ་དག་འབྲུ་
མར་དྲི་ཞིམ་རབ་བཀང་སྟེ། །སྙིང་པོ་རི་རབ་ཚད་ཙམ་བྱས་ནས་སུ། །རྒྱལ་བའི་
མཆོད་རྟེན་མེ་མར་བུས་པ་བས། །གང་གིས་ཆོས་སྒྲོན་འདི་ནི་རབ་འཇིག་ཚེ། །
འཇིག་རྟེན་འདི་དག་མུན་པས་བསྒྲིབས་ཤེས་ནས། །རྒྱལ་བས་གསུངས་པའི་ཆོས་
འདི་འཛིན་བྱེད་ན། །དེ་ཡི་བསོད་ནམས་དེ་ནི་ཆེས་མཆོག་གོ །སངས་རྒྱས་ཀྱི་ནི་
བྱང་ཆུབ་མཆོག་འཚོལ་ཞིང་། །ཞིང་རྣམས་བྱེ་བར་འདྲེན་པ་གང་མཐོང་བ། །དེ་
དག་ལ་ནི་བསྐལ་པ་བྱེ་མང་དུ། །ལྷ་རྫས་འདུ་བྱེད་ཡིད་འོང་མཆོད་པ་བས། །གང་
ཞིག་སངས་རྒྱས་བྱས་པ་གཟོ་བ་དང་། །དཀོན་མཆོག་གསུམ་ནི་རྗེས་སུ་གཟུང་བ་
དང་༑ ༑་ཆོས་འདི་ལ་ནི་སེམས་ཅན་གཟུད་པའི་ཕྱིར། །དམ་ཆོས་འཛིན་པ་དེ་ནི་
ཆེས་མཆོག་གོ །
ཇི་ལྟར་མགོན་པོ་རྣམས་ཀྱི་ཆོས་འཛིན་ལྟར། །སེམས་ཅན་གང་ངས་སངས་རྒྱས་
སྤྱན་གྱིས་གཟིགས། །དེ་དག་གང་གིས་བརྒྱ་བྱིན་ཚངས་པར་བཀོད། །དེ་ཡི་བསོད་
ནམས་དེ་སྙེད་མི་འཕེལ་ལོ། །སེམས་ཅན་དེ་ཀུན་དགྲ་བཅོམ་བཀོད་པ་དང་། །རང་
རྒྱལ་ཐེག་པར་རབ་ཏུ་བཀོད་པ་བས། །གང་ཞིག་བྱང་ཆུབ་ཏུ་ནི་སེམས་བསྐྱེད་
ནས༑ ༑དམ་ཆོས་འཛིན་པ་དེ་ནི་ཁྱད་པར་འཕགས། །གལ་ཏེ་བསོད་ནམས་དེ་ལ་
གཟུགས་ཡོད་ན། །ཕྱོགས་བཅུའི་ཞིང་རྣམས་ཐམས་ཅད་གང་བར་འགྱུར། །སྐྱེས་
བུ་ཁྱུ་མཆོག་ཡེ་ཤེས་མ་གཏོགས་པར། །བསོད་ནམས་དེ་ཡི་སྣོད་ནི་ཡོད་མ་ཡིན། །
ཇི་ལྟར་བསྐལ་པ་བྱེ་བ་སྟོང་བརྗོད་ཀྱང་། །སངས་རྒྱས་ཡེ་ཤེས་མཐའ་ཡོད་མ་ཡིན་
ལྟར་༈ །དེ་བཞིན་གཤེགས་ཀྱི་དམ་ཆོས་འཛིན་པ་ཡི། །བསོད་ནམས་དེ་ཡང་ཚད་
ཡོད་མ་ཡིན་ནོ། །
དེ་ནས་བྱང་ཆུབ་སེམས་དཔའ་བསོད་ནམས་ཀྱིས་བརྒྱན་པས་བཅོམ་ལྡན་འདས་
131



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལས་དམ་པའི་ཆོས་ཡོངས་སུ་འཛིན་པའི་བསོད་ནམས་བཤད་པ་འདི་ཐོས་ནས་ཚིམ་
ཞིང་མགུ་ལ་ཡི་རངས་ཏེ་རབ་ཏུ་དགའ་ནས། དགའ་བ་དང་ཡིད་བདེ་བ་སྐྱེས་ཏེ། །
བཅོམ་ལྡན་འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་བྱང་ཆུབ་
སེམས་དཔའ་གང་དག་དམ་པའི་ཆོས་ཡོངས་སུ་འཛིན་པ་ལ་བརྩོན་པར་མི་བགྱིད་
པ་དེ་དག་ནི་བདུད་ཀྱིས་བྱིན་གྱིས་བརླབས་པ་ལགས་སོ། །བཅོམ་ལྡན་འདས་གང་
དག་དམ་པའི་ཆོས་ཡོངས་སུ་འཛིན་པ་དང་བྲལ་བའི་དགེ་བའི་རྩ་བ་གཞན་ཐམས་
ཅད་ནི་བདག་ལ་ཡུངས་འབྲུ་ཙམ་དུ་གདའ་འོ། །དམ་པའི་ཆོས་ཡོངས་སུ་འཛིན་
པའི་དགེ་བའི་རྩ་བ་ནི་ཕྱོགས་བཅུའི་ནམ་མཁའི་ཁམས་ཇི་ལྟ་བཞིན་དུ་བདག་འདུ་
ཤེས་གནས་པར་གྱུར་ཏོ། །བཅོམ་ལྡན་འདས་འདི་ལྟར་བདག་སེམས་ཅན་ཐམས་
ཅད་ལ་བདེ་བར་འཚལ་བའི་སླད་དུ་ལུས་དང་སྲོག་ཀྱང་བོར་ཏེ། བདེ་བ་ཐམས་
ཅད་མི་འཚལ་བར་དམ་པའི་ཆོས་ཡོངས་སུ་གཟུང་བའི་སླད་དུ་གོ་ཆ་བགོ་བར་་་་་་
བགྱིའོ༑ ༑ཞེས་དང་། ལྷ་མོ་དཔལ་ཕྲེང་གི་སེང་གེའི་སྒྲ་ཞེས་པའི་མདོ་ལས། དེ་ནས་
བཅོམ་ལྡན་འདས་ཀྱིས་ལྷ་མོ་དཔལ་ཕྲེང་ལ་ལེགས་སོ་ཞེས་བྱ་བ་བྱིན་ཏེ། ལེགས་
སོ༑ ༑ལེགས་སོ། །་་་་་་
ལྷ་མོ་ཁྱོད་ནི་ཤེས་རབ་ཟབ་སྟེ། ཐབས་ཀྱིས་ཡོངས་སུ་བསྒོས་པའི་ཤེས་རབ་དང་
ལྡན་ནོ། །ལྷ་མོ། སེམས་ཅན་གང་དག་ཁྱོད་ཀྱིས་ཆོས་བསྟན་པའི་དོན་རྟོགས་པ་དེ་
དག་ནི་དཀོན་པ་ཡིན་ཏེ། ཡུན་རིང་པོ་ནས་སངས་རྒྱས་དུ་མ་ལ་དགེ་བའི་རྩ་བ་
བསྐྱེད་པ་ཡིན་ནོ། །ལྷ་མོ་ཁྱོད་ཀྱིས་དམ་པའི་ཆོས་ཡོངས་སུ་བཟུང་བ་བསྟན་པ་ཇི་
སྐད་བཤད་པ་དེ་བཞིན་དུ་འདས་པ་དང༌། མ་འོངས་པ་དང༌། ད་ལྟར་བྱུང་བའི་དེ་
བཞིན་གཤེགས་པ་རྣམས་ཀྱིས་ཀྱང་དམ་པའི་ཆོས་ཡོངས་སུ་བཟུང་བ་བསྟན་པ་དེ་
ཉིད་བཤད་དོ། །འཆད་དོ། །འཆད་པར་འགྱུར་རོ། ། ལྷ་མོ། ང་ཡང་ད་ལྟར་མངོན་
132



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པར་རྫོགས་པའི་བྱང་ཆུབ་མཆོག་ཐོབ་ནས་དམ་པའི་ཆོས་ཡོངས་སུ་བཟུང་བ་བསྟན་
པ་རྣམ་པ་དུ་མར་སྟོན་ཏེ། ལྷ་མོ། ད་ལྟར་དམ་པའི་ཆོས་ཡོངས་སུ་བཟུང་བ་བསྟན་
པ་ངས་རྣམ་པ་དུ་མར་བཤད་ཀྱང་། དམ་པའི་ཆོས་ཡོངས་སུ་འཛིན་པའི་ཡོན་ཏན་
རྣམས་ཀྱི་མཐའའམ་མུ་ཐུག་པ་མེད་དོ། །དེ་བཞིན་གཤེགས་པའི་སྤོབས་པ་ལ་ཡང་
མཐའའམ་མུ་ཐུག་པ་མེད་དོ། །ལྷ་མོ། དམ་པའི་ཆོས་ཡོངས་སུ་འཛིན་པ་ནི་དེ་ལྟར་
དོན་ཆེའོ། །ལྷ་མོ། དམ་པའི་ཆོས་ཡོངས་སུ་འཛིན་པ་ནི་དེ་ལྟར་ཕན་ཡོན་ཆེའོ། །དེ་
ནས་བཅོམ་ལྡན་འདས་ལ་ལྷ་མོ་དཔལ་ཕྲེང་གིས་འདི་སྐད་ཅེས་གསོལ་ཏོ། །བཅོམ་
ལྡན་འདས། དེ་བཞིན་གཤེགས་པའི་མཐུས་དོན་ཆེན་པོ་བསྟན་པ་གཞན་ཡང་
བདག་གིས་སྤོབས་སོ། །བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། ད་དེའི་
དུས་ལ་བབ་པར་ཤེས་ན་ཁྱོད་སྤོབས་པར་གྱིས་ཤིག དེ་ནས་བཅོམ་ལྡན་འདས་
ཀྱིས་གནང་ནས་བཅོམ་ལྡན་འདས་ལ་ལྷ་མོ་དཔལ་ཕྲེང་གིས་འདི་སྐད་ཅེས་གསོལ་
ཏོ། །བཅོམ་ལྡན་འདས། དམ་པའི་ཆོས་ཡོངས་སུ་འཛིན་པ་ནི། སངས་རྒྱས་ཀྱི་
ཆོས་དཔག་ཏུ་མ་མཆིས་པ་ཐམས་ཅད་ཡོངས་སུ་རྫོགས་པར་འགྱུར་བ་ལགས་སོ། །
བཅོམ་ལྡན་འདས་དམ་པའི་ཆོས་ཡོངས་སུ་འཛིན་པ་ནི་ཆོས་ཀྱི་སྒོ་བརྒྱད་ཁྲི་བཞི་
སྟོང་སྡུད་པ་ལགས་སོ། ། ན་
བཅོམ་ལྡན་འདས། དཔེར་ན། འཆགས་པའི་དུས་ཀྱི་ཚེ་སྤྲིན་ཆེན་པོ་ནི་ཁ་དོག་
མཐའ་ཡས་པའི་རྒྱུན་དང་། རིན་པོ་ཆེ་མཐའ་ཡས་པའི་རྒྱུན་དང་ལྡན་པ་ལགས་སོ།།
བཅོམ་ལྡན་འདས་། དེ་བཞིན་དུ་དམ་པའི་ཆོས་ཡོངས་སུ་འཛིན་པ་ཡང་བསོད་
ནམས་ཀྱི་རྣམ་པར་སྨིན་པའི་ཆབ་ཀྱི་རྒྱུན་དཔག་ཏུ་མ་མཆིས་པ་དང༌། ཡེ་ཤེས་རིན་
པོ་ཆེའི་རྒྱུན་དཔག་ཏུ་མ་མཆིས་པ་དང་ལྡན་པ་ལགས་སོ། །བཅོམ་ལྡན་འདས། །
དཔེར་ན། འཆགས་པའི་དུས་ཀྱི་ཚེ་ཆབ་ཀྱི་ཕུང་པོ་ཆེན་པོ་སྟོང་གསུམ་གྱི་སྟོང་ཆེན་
133



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པོའི་འཇིག་རྟེན་གྱི་ཁམས་ཀྱི་སྐྱེ་གནས་དེ་ལས་ནི་གླིང་བཞི་བ་བྱེ་བ་ཕྲག་བརྒྱ་ཁ་་་
དོག་སྣ་ཚོགས་དང་དབྱིབས་སྣ་ཚོགས་པ་འབྱུང་ཞིང་། འཁོར་གྱི་གླིང་ཕྲན་བྱེ་བ་
བརྒྱ་ཕྲག་བརྒྱད་ཅུ་རྩ་བཞི་ཆབ་ཀྱི་ཕུང་པོ་ཆེན་པོ་དེ་ལས་འབྱུང་ངོ་། །བཅོམ་ལྡན་
འདས༑ དེ་བཞིན་དུ་དམ་པའི་ཆོས་ཡོངས་སུ་འཛིན་པ་ཐེག་པ་ཆེན་པོ་ལ་ཡང་དག་
པར་གྲུབ་པའི་འབྱུང་ཁུངས་དང་། སྐྱེ་གནས་སུ་གྱུར་པ་དེ་ལས་བྱང་ཆུབ་སེམས་
དཔའི་རྣམ་པར་འཕྲུལ་བ་ཐམས་ཅད་དང༌། ཆོས་སྣང་བའི་སྒོ་རྣམ་པ་སྣ་ཚོགས་
དང་། འཇིག་རྟེན་གྱི་ཕུན་སུམ་ཚོགས་པ་ཐམས་ཅད་དང་། འཇིག་རྟེན་གྱི་དབང་
ཕྱུག་ཐམས་ཅད་དང་། འཇིག་རྟེན་ལས་འདས་པའི་བདེ་བ་ལྷ་དང་མི་རྣམས་ཀྱི་
སྔོན་མ་མྱོང་བ་གང་ལགས་པ་ཐམས་ཅད་འབྱུང་བར་འགྱུར་རོ། །
བཅོམ་ལྡན་འདས། དཔེར་ན། ས་ཆེན་པོ་ནི་ཁུར་ཆེན་པོ་བཞིའི་རྟེན་བགྱིད་པ་
ལགས་ཏེ། བཞི་པོ་དེ་དག་གང་ཞེ་ན། འདི་ལྟ་སྟེ། ཆབ་ཀྱི་ཕུང་པོ་ཆེན་པོ་རྒྱ་མཚོ་
དང་༑ རི་མང་པོ་ཐམས་ཅད་དང་། གནས་པ་དང་། རྩྭ་དང་། ཤིང་གེལ་བ་དང་། །
སྨན་དང༌། ལོ་ཏོག་དང༌། ནགས་ཚལ་ཐམས་ཅད་དང༌། སེམས་ཅན་གྱི་ཚོགས་
ཐམས་ཅད་ཀྱི་རྟེན་བགྱིད་དེ། བཅོམ་ལྡན་འདས། ཇི་ལྟར་ས་ཆེན་པོ་ནི་ཁུར་ཆེན་
པོ་བཞི་པོ་འདི་དག་གི་རྟེན་བགྱིད་པ་དེ་བཞིན་དུ། བཅོམ་ལྡན་འདས། རིགས་ཀྱི་
བུའམ་རིགས་ཀྱི་བུ་མོ་དམ་པའི་ཆོས་ཡོངས་སུ་འཛིན་པ་ནི་ས་ཆེན་པོ་བས་ཀྱང་་་་་
ཆེས་ཁུར་ཆེན་པོ་བཞི་ཁྱེར་བ་ལགས་སོ། །བཞི་གང་ཞེ་ན། འདི་ལྟ་སྟེ། རིགས་ཀྱི་
བུའམ། རིགས་ཀྱི་བུ་མོ་སེམས་ཅན་དགེ་བའི་བཤེས་གཉེན་དང་བྲལ་ཞིང་ཐོས་པ་
དང་མི་ལྡན་ལ། ཆོས་ཅན་མ་ལགས་པ་རྣམས་ལྷ་དང་མིའི་ཕུན་སུམ་ཚོགས་པ་
འཐོབ་པར་བགྱིད་པའི་དགེ་བའི་རྩ་བ་དག་ལ་སྦྱོར་བ་ནི་ས་ཆེན་པོ་བས་ཀྱང་ཆེས་
ཁུར་ཆེན་པོ་ཁྱེར་བ་ལགས་སོ། །
134



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
རིགས་ཀྱི་བུའམ་རིགས་ཀྱི་བུ་མོ་སེམས་ཅན་ཁ་ཅིག་ཉན་ཐོས་ཀྱི་ཐེག་པ་ལ་སྦྱོར་
བར་བགྱིད་པ་ནི་ས་ཆེན་པོ་བས་ཀྱང་ཆེས་ཁུར་ཆེན་པོ་ཁྱེར་བ་ལགས་སོ། །རིགས་
ཀྱི་བུའམ་རིགས་ཀྱི་བུ་མོ་སེམས་ཅན་ཁ་ཅིག་རང་སངས་རྒྱས་ཀྱི་ཐེག་པ་ལ་སྦྱོར་
བར་བགྱིད་པ་ནི་ས་ཆེན་པོ་བས་ཀྱང་ཆེས་ཁུར་ཆེན་པོ་ཁྱེར་བ་ལགས་སོ། །རིགས་
ཀྱི་བུའམ་རིགས་ཀྱི་བུ་མོ་སེམས་ཅན་ཁ་ཅིག་ཐེག་པ་ཆེན་པོ་ལ་སྦྱོར་བར་བགྱིད་པ་
ནི་ས་ཆེན་པོ་བས་ཀྱང་ཆེས་ཁུར་ཆེན་པོ་ཁྱེར་བ་ལགས་ཏེ། བཅོམ་ལྡན་འདས། །
བཞི་པོ་དེ་དག་ནི་ཁུར་ཆེན་པོ་ལགས་སོ། །བཅོམ་ལྡན་འདས། རིགས་ཀྱི་བུའམ་
རིགས་ཀྱི་བུ་མོ་དམ་པའི་ཆོས་ཡོངས་སུ་འཛིན་པ་ནི་ཁུར་ཆེན་པོ་འདི་བཞི་ཁྱེར་བ་
ལགས་ཏེ། ས་ཆེན་པོ་བས་ཀྱང་ཆེས་རྟེན་དུ་གྱུར་པ་དང་། ས་ཆེན་པོ་བས་ཀྱང་ཆེས་
ཁུར་ཆེན་པོ་ཁྱེར་བ་དང༌། ཁུར་མཐའ་ཡས་པ་ཁྱེར་བ་དང༌། སེམས་ཅན་ཐམས་
ཅད་ཀྱི་གཞི་རྟེན་དུ་གྱུར་པ་དང༌། བྱམས་པ་བགྱིས་པ་དང་། སྙིང་རྗེ་ཅན་དང་། །
སྨན་པར་འཚལ་བ་དང༌། སྙིང་བརྩེ་བ་དང་། ཆོས་ཀྱི་འཇིག་རྟེན་གྱི་མ་ཞེས་བགྱི་བ་
ལགས་སོ། །
བཅོམ་ལྡན་འདས། དཔེར་ན། ས་ཆེན་པོ་ནི་རིན་པོ་ཆེ་སྣ་བཞིའི་འབྱུང་གནས་
ལགས་ཏེ། སྣ་བཞི་པོ་དེ་དག་གང་ཞེ་ན། རིན་པོ་ཆེ་རིན་ཐང་མ་མཆིས་པ་དག་གི་
འབྱུང་གནས་དང༌། རིན་པོ་ཆེ་རིན་ཐང་མཆིས་པ་དག་གི་འབྱུང་གནས་དང༌། རིན་
པོ་ཆེ་དེ་བས་ཆུང་བ་དག་གི་འབྱུང་གནས་དང་། རིན་པོ་ཆེ་དེ་བས་ཀྱང་ཆུང་བ་དག་
གི་འབྱུང་གནས་ལགས་ཏེ། བཅོམ་ལྡན་འདས། ཇི་ལྟར་ས་ཆེན་པོ་རིན་པོ་ཆེ་སྣ་
བཞི་པོ་འདི་དག་གི་འབྱུང་གནས་སུ་གྱུར་པ་དེ་བཞིན་དུ། བཅོམ་ལྡན་འདས། །
རིགས་ཀྱི་བུའམ་རིགས་ཀྱི་བུ་མོ་དམ་པའི་ཆོས་ཡོངས་སུ་འཛིན་པ་ལ་བརྟེན་ནས་
སེམས་ཅན་རྣམས་ཀྱི་རིན་པོ་ཆེའི་མཆོག་ཆེན་པོ། རིན་པོ་ཆེ་ཐམས་ཅད་ཀྱི་མཆོག་
135



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དམ་པར་གྱུར་པ་བཞིའི་ཁེ་རྙེད་པར་འགྱུར་རོ། །
བཞི་གང་ཞེ་ན། ། དགེ་བའི་བཤེས་གཉེན་རིགས་ཀྱི་བུའམ་རིགས་ཀྱི་བུ་མོ་དེ་ལ་
བརྟེན་ནས་སེམས་ཅན་རྣམས་ཀྱི་ལྷ་དང་མིའི་ཕུན་སུམ་ཚོགས་པ་འཐོབ་པར་བགྱིད་
པའི་བསོད་ནམས་ཀྱི་ཚོགས་ཀྱི་ཁེ་རྙེད་པར་འགྱུར་བ་དང༌། ཉན་ཐོས་ཀྱི་ཐེག་པར་
ཉེ་བར་འགྲོ་བའི་དགེ་བའི་རྩ་བ་འཐོབ་པར་བགྱི་བ་རྙེད་པར་འགྱུར་བ་དང་། རང་
སངས་རྒྱས་ཀྱི་ཐེག་པར་ཉེ་བར་འགྲོ་བའི་དགེ་བའི་རྩ་བའི་ཚོགས་འཐོབ་པར་བགྱི་
བ་རྙེད་པར་འགྱུར་བ་དང༌། ཡང་དག་པར་རྫོགས་པའི་སངས་རྒྱས་སུ་ཉེ་བར་འགྲོ་
བའི་བསོད་ནམས་ཀྱི་ཚོགས་ཆེས་མཐོན་པོ་འཐོབ་པར་བགྱི་བ་རྙེད་པར་འགྱུར་བ་
སྟེ༑ བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོ་དམ་པའི་ཆོས་ཡོངས་སུ་
འཛིན་པ་ལ་བརྟེན་ནས་སེམས་ཅན་རྣམས་ཀྱིས་རིན་པོ་ཆེ་ཐམས་ཅད་ཀྱི་མཆོག་ངོ་
མཚར་རྨད་དུ་བྱུང་བའི་རིན་པོ་ཆེ་ཆེན་པོ་བཞིའི་ཁེ་རྙེད་པར་འགྱུར་རོ། །བཅོམ་
ལྡན་འདས། གཏེར་ཆེན་པོ་རིན་པོ་ཆེ་མཐའ་ཡས་པའི་འབྱུང་གནས་ཞེས་བགྱི་བ་དེ་
ནི༑ དམ་པའི་ཆོས་ཡོངས་སུ་འཛིན་པའི་ཚིག་བླ་དྭགས་ལགས་སོ། །
བཅོམ་ལྡན་འདས། དམ་པའི་ཆོས་ཡོངས་སུ་འཛིན་པ། དམ་པའི་ཆོས་ཡོངས་སུ་
འཛིན་པ་ཞེས་བགྱི་བ་ནི། བཅོམ་ལྡན་འདས། དམ་པའི་ཆོས་ཀྱང་གཞན་མ་ལགས་
ལ༑ དམ་པའི་ཆོས་ཡོངས་སུ་འཛིན་པ་པོ་ཡང་གཞན་མ་ལགས་ཏེ། བཅོམ་ལྡན་
འདས༑ དམ་པའི་ཆོས་ཡོངས་སུ་འཛིན་པ་པོ་ཉིད་དམ་པའི་ཆོས་ལགས་སོ། །
བཅོམ་ལྡན་འདས། ཕ་རོལ་ཏུ་ཕྱིན་པ་རྣམས་ཀྱང་གཞན་མ་ལགས་ལ། དམ་པའི་
ཆོས་ཡོངས་སུ་འཛིན་པ་པོ་ཡང་གཞན་མ་ལགས་ཏེ། བཅོམ་ལྡན་འདས། དམ་པའི་
ཆོས་ཡོངས་སུ་འཛིན་པ་པོ་ཉིད་ཕ་རོལ་ཏུ་ཕྱིན་པ་རྣམས་ལགས་སོ། །ཞེས་དང་། །
བཅོམ་ལྡན་འདས། འདི་ལ་དེ་བཞིན་གཤེགས་པའི་མཐུས་དོན་ཆེན་པོ་བསྟན་པ་
136



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
གཞན་ཡང་བདག་གིས་སྤོབས་སོ། །
བཅོམ་ལྡན་འདས་ཀྱིས་བཀའ་སྩལ་བ། །ལྷ་མོ། དེ་བཞིན་གཤེགས་པས་གནང་གི་
ཁྱོད་ཀྱིས་སྤོབས་པར་གྱིས་ཤིག དེ་ནས་བཅོམ་ལྡན་འདས་ལ་ལྷ་མོ་དཔལ་ཕྲེང་
གིས་འདི་སྐད་ཅེས་གསོལ་ཏོ། །བཅོམ་ལྡན་འདས། དམ་པའི་ཆོས་ཡོངས་སུ་འཛིན་
པ་པོ། དམ་པའི་ཆོས་ཡོངས་སུ་འཛིན་པ་པོ་ཞེས་བགྱི་བ་ནི། བཅོམ་ལྡན་འདས།
དམ་པའི་ཆོས་ཡོངས་སུ་འཛིན་པ་པོ་ཡང་གཞན་མ་ལགས་ཏེ། བཅོམ་ལྡན་འདས། །
དམ་པའི་ཆོས་ཡོངས་སུ་འཛིན་པ་པོ་ཉིད་དམ་པའི་ཆོས་ཡོངས་སུ་འཛིན་པ་ལགས་
སོ༑ །དེ་ཅིའི་སླད་དུ་ཞེ་ན། བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོ་
གང་དམ་པའི་ཆོས་ཡོངས་སུ་འཛིན་པ་དེས་ནི། བཅོམ་ལྡན་འདས། དམ་པའི་ཆོས་
ཡོངས་སུ་གཟུང་བའི་སླད་དུ་ཡན་ལག་གསུམ་ཡོངས་སུ་གཏོང་བར་འགྱུར་ཏེ། །
གསུམ་གང་ཞེ་ན། འདི་ལྟར་ལུས་དང་། སྲོག་དང་། ལོངས་སྤྱོད་རྣམས་ཏེ། བཅོམ་
ལྡན་འདས། རིགས་ཀྱི་བུའམ་རིགས་ཀྱི་བུ་མོ་ལུས་ཡོངས་སུ་གཏོང་བས་ནི་སངས་
རྒྱས་ཀྱི་སྐུ་འཁོར་བའི་ཕྱི་མའི་མཐའི་མུ་དང་མཉམ་པ་རྒ་བ་དང་། ན་བ་དང༌། འཆི་
བ་དང་བྲལ་བ། མི་ཤིགས་པ། རྟག་པ། བརྟན་པ། ཞི་བ། ཐེར་ཟུག་པ། འཆི་འཕོ་
དང་བྲལ་བ། མཐའ་ཡས་པ། ཡོན་ཏན་བསམ་གྱིས་མི་ཁྱབ་པ་དང་ལྡན་པ་འཐོབ་
པར་འགྱུར་རོ། །
བཅོམ་ལྡན་འདས་རིགས་ཀྱི་བུའམ་རིགས་ཀྱི་བུ་མོ་སྲོག་ཡོངས་སུ་གཏོང་བས་ནི་
སངས་རྒྱས་ཀྱི་ཆོས་རྣམ་པར་འཕྲུལ་བར་གནས་པར་འཁོར་བའི་ཕྱི་མའི་མཐའི་མུ་
དང་མཉམ་པ་འཆི་འཕོ་དང་ བྲལ་བ། མཐའ་ཡས་པ། རྟག་པ། ཡོན་ཏན་བསམ་
གྱིས་མི་ཁྱབ་པ་དང་ལྡན་པ་ཐམས་ཅད་འཐོབ་པར་འགྱུར་རོ། །བཅོམ་ལྡན་འདས།
རིགས་ཀྱི་བུའམ་རིགས་ཀྱི་བུ་མོ་ལོངས་སྤྱོད་ཡོངས་སུ་གཏོང་བས་ནི་སེམས་ཅན་
137



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཐམས་ཅད་ཀྱིས་མཆོད་པ་འཁོར་བའི་ཕྱི་མའི་མཐའི་མུ་དང་མཉམ་པ། སེམས་ཅན་
ཐམས་ཅད་དང་ཐུན་མོང་མ་ལགས་པ། བས་པར་མི་འགྱུར་བ། རྣམ་པར་རྟོག་པ་
མ་མཆིས་པ། རྟག་པར་རྒྱུན་མི་འཆད་ཅིང་རྟག་ཏུ་གནས་པ། ཡོན་ཏན་བསམ་གྱིས་
མི་ཁྱབ་པ་དང་ལྡན་པ་འཐོབ་པར་འགྱུར་རོ།།བཅོམ་ལྡན་འདས། དེ་ལྟར་རིགས་ཀྱི་
བུའམ་རིགས་ཀྱི་བུ་མོ་དམ་པའི་ཆོས་ཡོངས་སུ་འཛིན་པ་ཡན་ལག་གསུམ་པོ་འདི་
དག་ཡོངས་སུ་གཏོང་བས་ནི་ཡོན་ཏན་ཤིན་ཏུ་རྨད་དུ་བྱུང་བ་གསུམ་པོ་དེ་དག་འཐོབ་
པར་འགྱུར་ཏེ། སངས་རྒྱས་ཐམས་ཅད་ཀྱང་ལུང་སྟོན་པར་མཛད་དོ། །བཅོམ་ལྡན་
འདས༑ རིགས་ཀྱི་བུའམ་རིགས་ཀྱི་བུ་མོ་གང་ཞིག་དམ་པའི་ཆོས་རྣམ་པར་འཇིག་
པའི་ཚེ། དགེ་སློང་དང༌། དགེ་སློང་མ་དང༌། དགེ་བསྙེན་དང༌། དགེ་བསྙེན་མ་
རྣམས་ཕྱེ་ཞིང་གཉིས་སུ་གྱུར་ལ། སྡེ་སྡེར་ཆད་དེ། ཕྱོགས་ཕྱོགས་སུ་གྱེས་ནས་རྩོད་
པར་གྱུར་པ་ན། གཡོ་མ་མཆིས་ཤིང་གྱ་གྱུ་མ་མཆིས་ལ། སྒྱུ་མ་མཆིས་པར་ཆོས་
ལ་དགའ་ཞིང་དམ་པའི་ཆོས་ཡོངས་སུ་གཟུང་བའི་སླད་དུ་ཆོས་ཅན་གྱི་ཕྱོགས་་་་་
འཇུག་པར་བགྱིད་ན། ། བཅོམ་ལྡན་འདས། རིགས་ཀྱི་བུའམ་རིགས་ཀྱི་བུ་མོ་དེ་
ཞུགས་པ་ཉིད་ཀྱིས་སངས་རྒྱས་ཐམས་ཅད་ལས་ལུང་བསྟན་པ་ངེས་པར་འཐོབ་པར་
འགྱུར་རོ། །
བཅོམ་ལྡན་འདས། དམ་པའི་ཆོས་ཡོངས་སུ་འཛིན་པ་ནི་དེ་ལྟར་བརྩོན་འགྲུས་ཆེན་
པོ་ལགས་པ་སྙམ་བདག་བགྱིད་དེ། འདི་ལ་བཅོམ་ལྡན་འདས་ཉིད་སྤྱན་དུ་གྱུར་པ་
ལགས་ཏེ། ཡེ་ཤེས་སུ་གྱུར་པ་ལགས། བཅོམ་ལྡན་འདས་ནི། ཆོས་ཐམས་ཅད་
ཀྱི་རྩ་བ་ལགས། བཅོམ་ལྡན་འདས་ནི། མངའ་བདག་ལགས། བཅོམ་ལྡན་འདས་
ནི༑ སྟོན་པ་ལགས་སོ། །དེ་ནས་བཅོམ་ལྡན་འདས་ཀྱིས་ལྷ་མོ་དཔལ་ཕྲེང་གིས་དམ་
པའི་ཆོས་ཡོངས་སུ་འཛིན་པ་བསྟན་པ་ལ་རྗེས་སུ་ཡི་རང་བ་མཛད་དོ། །ལྷ་མོ། དེ་
་ 138



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དེ་བཞིན་ཏེ།ལྷ་མོ། དམ་པའི་ཆོས་ཡོངས་སུ་འཛིན་པ་ནི་བརྩོན་འགྲུས་ཆེན་པོ་ཡིན་
ནོ༑ ༑ལྷ་མོ། དཔེར་ན། མི་སྟོབས་དང་ལྡན་པས་གནད་དུ་མི་གྲག་པར་བསྣུན་དུ་
ཟིན་ཀྱང་སྣད་པར་འགྱུར་ཞིང་ནད་སྐྱེད་པར་བྱེད་དོ། །ལྷ་མོ། དེ་བཞིན་དུ་དམ་པའི་
ཆོས་ཡོངས་སུ་འཛིན་པ་ནི་ཆུང་དུ་ཟིན་ཀྱང་བདུད་སྡིག་ཅན་ལ་གནོད་པར་འགྱུར་
ཞིང་མྱ་ངན་སྐྱེད་ལ། སྨྲེ་སྔགས་འདོན་པར་བྱེད་དོ། །ལྷ་མོ། ངས་ནི་བདུད་སྡིག་
ཅན་ལ་དམ་པའི་ཆོས་ཡོངས་སུ་འཛིན་པ་ཇི་ལྟར་གནོད་པར་འགྱུར་ཞིང་མྱ་ངན་སྐྱེད་
ལ༑ སྨྲེ་སྔགས་འདོན་པར་བྱེད་པ་དེ་ལྟར་གནོད་པར་འགྱུར་བ་དང་། དེ་ལྟར་མྱ་
ངན་སྐྱེད་པ་དང༌། དེ་ལྟར་སྨྲེ་སྔགས་འདོན་པར་བྱེད་པའི་ཆོས་གཞན་གཅིག་ཀྱང་
མ་མཐོང་ངོ༌། །ལྷ་མོ། དཔེར་ན། བ་གླང་གི་མཆོག་ཁྱུ་མཆོག་གིས་ནི། འདི་ལྟར་
འཕང་མཐོ་བ་དང༌། ཆུ་ཞེང་གིས་བ་གླང་གི་ཚོགས་ཐམས་ཅད་ཟིལ་གྱིས་མནན་ཏེ།
མངོན་པར་བརྗིད་ཅིང་ཡང་དག་པར་མངོན་པར་བརྗིད་དོ། །ལྷ་མོ། དེ་བཞིན་དུ་
ཐེག་པ་ཆེན་པོའི་དམ་པའི་ཆོས་ཡོངས་སུ་འཛིན་པ་ཡང་ཆུང་དུ་ཟིན་ཀྱང་འདི་ལྟར་
རྒྱས་པ་དང་། རྒྱ་ཆེན་པོར་གྱུར་པས་ཉན་ཐོས་དང་། རང་སངས་རྒྱས་ཀྱི་ཐེག་པ་པ་
རྣམས་ཀྱི་དགེ་བའི་ཆོས་ཐམས་ཅད་ཟིལ་གྱིས་གནོན་ཏོ། ། །
ལྷ་མོ། དཔེར་ན། རིའི་རྒྱལ་པོ་རི་རབ་ཀྱིས་ནི་འདི་ལྟར་མཐོ་བ་དང༌། རྒྱ་ཆེ་བས་
རི་ནག་པོ་ཐམས་ཅད་ཟིལ་གྱིས་གནོན་ཞིང་མངོན་པར་ལྷག་གེར་འདུག་གོ །ལྷ་མོ།
དེ་བཞིན་དུ་ཐེག་པ་ཆེན་པོ་པའི་ལུས་དང་སྲོག་ལ་མི་ལྟ་ཞིང་ཕན་གདགས་པའི་་་་་
སེམས་དང་ལྡན་པའི་དམ་པའི་ཆོས་ཡོངས་སུ་འཛིན་པ་ཡང་འདི་ལྟར་རྒྱས་པ་དང་།
རྒྱ་ཆེན་པོར་གྱུར་པས། ཐེག་པ་ཆེན་པོ་པ་ཐེག་པ་ལ་གསར་དུ་ཞུགས་པ་ལུས་དང་
སྲོག་ལ་ལྟ་བ་རྣམས་ཀྱི་དགེ་བའི་ཆོས་ཐམས་ཅད་ཟིལ་གྱིས་གནོན་ན་གཞན་དག་
གི་ལྟ་ཅི་སྨོས་ཏེ། ལྷ་མོ། དེ་བས་ན་སེམས་ཅན་རྣམས་དམ་པའི་ཆོས་ཡོངས་སུ་
139



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཟུང་བ་ཉིད་ཡང་དག་པར་འཛིན་ཏུ་གཞུག་པར་བྱ། ཡང་དག་པར་བསྟེན་པར་བྱ།
ཡང་དག་པར་གཟེངས་བསྟོད་པར་བྱ། ཡང་དག་པར་རབ་ཏུ་དགའ་བར་བྱ། གཟུད་
པར་བྱ། དགོད་པར་བྱའོ། །ལྷ་མོ། དམ་པའི་ཆོས་ཡོངས་སུ་འཛིན་པ་ནི་དོན་ཆེའོ།།
དེ་ལྟར་འབྲས་བུ་ཆེའོ། །དེ་ལྟར་ཕན་ཡོན་ཆེའོ། །ལྷ་མོ། གལ་ཏེ་བསྐལ་པ་གྲངས་
མེད་དཔག་ཏུ་མེད་པར་དམ་པའི་ཆོས་ཡོངས་སུ་འཛིན་པའི་ཡོན་ཏན་དང་ཕན་ཡོན་
ངས་བཤད་དུ་ཟིན་ཀྱང་། ལྷ་མོ། དམ་པའི་ཆོས་ཡོངས་སུ་འཛིན་པའི་ཡོན་ཏན་དང་
ཕན་ཡོན་བཤད་པ་དེ་དག་གི་མཐའ་འམ་མུར་ཐུག་པར་མི་འགྱུར་རོ། །ལྷ་མོ། དམ་
པའི་ཆོས་ཡོངས་སུ་འཛིན་པ་ནི་དེ་ལྟར་ཡོན་ཏན་མཐའ་ཡས་པ་དང་ལྡན་ནོ། །ཞེས་
དང༌། དཀོན་མཆོག་བརྩེགས་པ་ལས། འོད་སྲུང༌། ཕྱི་མའི་ཚེ་ཕྱི་མའི་དུས་ལྔ་བརྒྱ་
པ་ཐ་མ་དེ་ལ་བྱང་ཆུབ་སེམས་དཔའ་གང་དག་སྡིག་པའི་གྲོགས་པོས་ཡོངས་སུ་ཟིན་
ཅིང་ལྷག་པའི་བསམ་པ་ཉམ་ཆུང་བ་དེ་དག་ནི། དེ་བཞིན་གཤེགས་པའི་སྐུ་གདུང་
རྣམས་ལ་མེ་ཏོག་དང༌། བདུག་པ་དང༌། ཕྱེ་མ་དང༌། སྤོས་དང༌། མེ་ཏོག་ཕྲེང་དང༌།
བྱུག་པ་དང་། གདུགས་དང་། རྒྱལ་མཚན་དང་། བ་དན་དང་། སིལ་སྙན་དང་། །
མར་མེའི་སྦྱིན་པ་དག་གིས་མཆོད་པའི་ལས་ལ་བརྩོན་པར་འགྱུར་རོ། །
འོད་སྲུང་། ངས་ནི་ཤེས་པ་དང་མི་ལྡན་པ་རྣམས་ཀྱི་དགེ་བའི་རྩ་བ་ཡང་དག་པར་
བསྒྲུབ་པའི་ཕྱིར་མཆོད་པ་བཤད་པ་ཡིན་ན། མི་བླུན་པོ་དེ་དག་ནི་དེ་ལ་བརྩོན་པར་
འགྱུར་ཏེ། འོད་སྲུང་། ངས་ལྷ་དང་བཅས་པའི་འཇིག་རྟེན་གྱི་མདུན་དུ་དགེ་སློང་
དག་ཁྱེད་ཅག་ནི་བདག་ཉིད་དུལ་བ་དང་། ཞི་བར་སྦྱོར་བའི་རྗེས་སུ་བརྩོན་པས་
གནས་པར་གྱིས་ཤིག བྲམ་ཟེ་དང་། ཁྱིམ་བདག་དད་པ་དང་ལྡན་པ་དག་ཡོད་ན། །
དེ་དག་ནི་ངའི་སྐུ་གདུང་རྣམས་ལ་སྐུ་གདུང་གི་མཆོད་པ་བྱེད་པར་འགྱུར་རོ། །ཞེས་
དེ་སྐད་གསུང་ན། འོད་སྲུང༌། མི་བླུན་པོ་དེ་དག་རྣལ་འབྱོར་ཀྱང་སྤངས། སྤོང་བ་
140



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཡང་སྤངས། ལུང་ནོད་པ་ཡང་སྤངས། ། ཁ་ཏོན་བྱ་བ་ཡང་སྤངས་ནས། དེ་བཞིན་
གཤེགས་པའི་སྐུ་གདུང་གི་མཆོད་པའི་ལས་ལ་བརྩོན་པར་འགྱུར་ཞིང་། དེ་དག་ལ་
བརྟེན་ནས་འཚོ་བར་སེམས་པར་བྱེད་པ་དེ་དག་ལ་ལྟོས། འོད་སྲུང༌། བྱང་ཆུབ་
སེམས་དཔའ་གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་ཆུའི་
ཕུང་པོ་ནས་བཟུང་སྟེ། ཚངས་པའི་འཇིག་རྟེན་གྱི་མཐར་ཐུག་པའི་བར་དུ་འབྲུ་མར་
གྱིས་ཡོངས་སུ་བཀང་སྟེ། མར་མེའི་སྙིང་པོ་རི་རབ་ཙམ་བཙུགས་ནས། དེ་བཞིན་
གཤེགས་པ་ལ་མཆོད་པའི་ལས་ཀྱི་ཕྱིར་མར་མེ་བུས་པ་བས་ནི། བྱང་ཆུབ་སེམས་
དཔའ་ལྷག་པའི་བསམ་པ་ཕུན་སུམ་ཚོགས་པ། ཚུལ་ཁྲིམས་ཀྱི་ཕུང་པོ་ལ་གནས་པ་
ཅིག་ཤོས་ཀྱིས་མཁན་པོའམ་སློབ་དཔོན་གྱི་དྲུང་ནས་ཚིག་བཞི་པའི་ཚིགས་སུ་བཅད་
པ་གཅིག་ལུང་མནོས་ཏེ། ཁ་ཏོན་བྱེད་ཅིང་གོམ་པ་བདུན་འདོར་བར་བྱེད་པ་གང་
ཡིན་པ་དེ། དེ་བས་ཆེས་བསོད་ནམས་མང་དུ་བསྐྱེད་པར་འགྱུར་རོ། །
འོད་སྲུང་། བྱང་ཆུབ་སེམས་དཔའ་གང་གིས་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་འདི་མེ་ཏོག་དང༌། བདུག་པ་དང༌། * ཕྱེ་མ་དང༌། སྤོས་ཀྱིས་རབ་ཏུ་
བཀང་སྟེ། དེ་བཞིན་གཤེགས་པ་ལ་མཆོད་པའི་ལས་ཀྱི་ཕྱིར། ལོ་འབུམ་གྱི་བར་དུ་
ཉིན་ལན་གསུམ། མཚན་ལན་གསུམ་ཕུལ་བ་བས་ནི་བྱང་ཆུབ་སེམས་དཔའ་འདུ་
འཛིའི་གཏམ་གྱིས་འཇིགས་ཤིང་སྐྲག་པ་གཞན་ཞིག་ཁམས་གསུམ་ཐམས་ཅད་ཀྱིས་
འཇིགས་ཤིང་། སེམས་ཅན་གྱི་དོན་མངོན་པར་བསྒྲུབ་པ་ན་དགོན་པ་ལ་མངོན་
པར་ཕྱོགས་ཏེ། གོམ་པ་བདུན་འདོར་བར་བྱེད་པ་གང་ཡིན་པ་དེ་དེ་བས་ཆེས་བསོད་
ནམས་མང་དུ་བསྐྱེད་པར་འགྱུར་རོ། །འོད་སྲུང༌། འདི་ཇི་སྙམ་དུ་སེམས། དེ་བཞིན་
གཤེགས་པས་ཀྱལ་ཀའི་ཆེད་དམ། བརྗོད་པའི་ཆེད་དུ་དེ་སྐད་གསུངས་པ་མ་ཡིན་
གྲང་སྙམ་ན། འོད་སྲུང་། ཁྱོད་ཀྱིས་དེ་ལྟར་མི་ལྟ་སྟེ། དེ་ཅིའི་ཕྱིར་ཞེ་ན། དེ་ནི་ང་ལ་
I41



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མངོན་སུམ་ཡིན་པའི་ཕྱིར་རོ། །ཞེས་དང་། འཕགས་པ་སྤྱན་རས་གཟིགས་ཀྱི་མདོ་
ལས༑ གང་གིས་སངས་རྒྱས་སྟོང་རྣམས་དང་། །བརྒྱ་དང་བྱེ་བ་བགྲང་དག་ལ། ། །
བསྐལ་པ་གང་གཱའི་བྱེ་མ་སྙེད། །དེ་སྙེད་བསྐལ་པར་བཀུར་བ་བས། །འཇིག་རྟེན་
མགོན་གྱིས་གསུངས་པ་ཡི། །དམ་ཆོས་འཇིག་ཚེ་གང་ཞིག་གིས། །ཉིན་དང་མཚན་
དུ་འཛིན་བྱེད་པ། །དེ་ནི་བསོད་ནམས་ཁྱད་པར་འཕགས། །ཆོས་འཇིག་དུས་ན་
ཆོས་འཛིན་པ། །སྔོན་གྱི་སངས་རྒྱས་ཐམས་ཅད་དང༌། །སངས་རྒྱས་ཡེ་ཤེས་རབ་
གནས་པ། །ང་ལ་དེས་ནི་མཆོད་པ་བྱེད། །དམ་པའི་ཆོས་ནི་འཇིག་པའི་ཚེ། །སྟོན་
པའི་བསྟན་པ་སྲུང་བྱེད་པ། །བསྐལ་པ་བྱེ་བ་སྟོང་རྣམས་སུ། །དེ་ནི་ནམ་ཡང་རྒུད་
མི་འགྱུར། །ལུས་ཀྱིས་བདེ་བ་མྱོང་འགྱུར་ཞིང༌། དེ་ནི་ནད་ཀྱིས་བཏབ་མི་འགྱུར། །
དེ་ནི་ཡིད་དུ་མི་འོང་བས། །ནམ་ཡང་འཕྲོགས་པར་མི་འགྱུར་རོ། །སྟོན་པའི་བསྟན་
པ་བསྲུང་བྱས་ན། །བཟོད་པ་ཕུན་སུམ་ཚོགས་པ་དང་། །དེས་དང་གསལ་དང་
མཉེན་པ་དང་། །སེམས་ཅན་རྣམས་ལ་བྱམས་ སེམས་འགྱུར། །འཇིག་ ཚེ་ རྒྱལ་ བ་
མཆོག་གི་ཆོས་བཟུང་བས། །བདེ་དང་དགའ་འཐོབ་མཛོད་ནི་མང་པོར་འགྱུར། །
སྔོན་གྱི་རིམ་གྲོ་བྱ་བ་འཐོབ་འགྱུར་ཞིང་། །མི་ཁོམ་བརྒྱད་པོ་མ་ལུས་ཟད་པར་
སྤོང་༑ ༑འཇིག་ཚེ་རྒྱལ་བ་མཆོག་གི་ཆོས་བཟུང་བས། །དཔེར་ན་ནམ་མཁའ་སྐར་
མས་ཡོངས་གང་ལྟར། །རྟག་ཏུ་མཚན་གྱིས་གོ་ཆར་བྱས་བ་དང་། །རབ་ཏུ་ཚིག་
སྙན་ཡིད་ཡོང་དབྱངས་ལྡན་འགྱུར། །འཇིག་ཚེ་རྒྱལ་བ་མཆོག་གི་ཆོས་བཟུང་བས།།
གང་ན་ཡིད་བདེ་མེད་ཅིང་རབ་སྡུག་པ། །རིགས་དམན་དེ་ནི་དེ་ཡིས་སྤངས་པར་
འགྱུར༑ །ཕྱུག་ཅིང་ཤིན་ཏུ་བདེ་ལ་ལོངས་སྤྱོད་ལྡན། །མི་དམན་པ་རྣམས་ཀུན་ཏུ་
རྣམ་པར་རྒྱུ། །སངས་རྒྱས་བརྒྱ་སྟོང་དག་ལ་བསྙེན་བཀུར་བྱེད། །འཇིག་ཚེ་རྒྱལ་བ་
མཆོག་གི་ཆོས་བཟུང་བས། །མཆོག་ཏུ་རབ་མཛེས་གཟུགས་ལྡན་ཤེས་རབ་ལྡན། །
142



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
མི་ཡི་འཇིག་རྟེན་མཆོག་ཏུ་བསྙེན་བཀུར་འགྱུར། །རྒྱལ་པོ་མཁས་པ་མཛངས་པ་
རྣམས་ཀྱིས་བསྔགས། །འཇིག་ཚེ་རྒྱལ་བ་མཆོག་གི་ཆོས་བཟུང་བས། །
མཆོག་ཏུ་གཟུགས་མཛེས་བལྟ་ན་སྡུག་པ་དང་། །སྐྱེས་པ་བུད་མེད་ལྷ་རྣམས་དགའ་
བ་དང༌། །བདེ་ཞིང་མཁས་པས་བསྔགས་ཤིང་ཤེས་རབ་ལྡན། །ཞེས་དང་། དཀོན་
མཆོག་བརྩེགས་པའི་འོད་སྲུང་གི་ལེའུ་ལས། འོད་སྲུང༌། ཆོས་བཞི་པོ་འདི་དག་ནི་
བྱང་ཆུབ་སེམས་དཔའི་བསོད་ནམས་ལ་བཟོད་པ་བསྟེན་པ་སྟེ། འོད་སྲུང་། བཞི་པོ་
དེ་དག་ནི་བྱང་ཆུབ་སེམས་དཔའི་བསོད་ནམས་ཀྱི་ཚོགས་དཔག་ཏུ་མེད་པའོ། །དེ་
ལ་འདི་སྐད་ཅེས་བྱ་སྟེ། དག་ཅིང་ཟང་ཟིང་མེད་པའི་སེམས་ཀྱིས་སུ། །ཆོས་ཀྱི་སྦྱིན་
བྱེད་རྒྱལ་བས་རབ་ཏུ་བསྔགས། །ཚུལ་ཁྲིམས་མི་ལྡན་པ་ལ་སྙིང་རྗེ་ཆེ། །གཞན་
དག་བྱང་ཆུབ་ཕྱིར་ནི་སེམས་བསྐྱེད་འཇུག །ཉམ་ཆུང་རྣམས་ལ་བཟོད་པས་དང་དུ་
ལེན༑ ༑འདི་ནི་དགེ་ཆོས་སྡུད་པར་གསུངས་པ་སྟེ། །འདི་དག་བསྟེན་ན་རྒྱལ་བར་
འགྱུར་བས་ན། །བྱང་ཆུབ་སེམས་དཔས་དེ་དག་རྟག་ཏུ་བསྟེན། །འོད་སྲུང་། ཆོས་
བཞི་པོ་འདི་དག་ནི་བྱང་ཆུབ་སེམས་དཔའི་མ་རིག་པའི་བག་ཆགས་ཀྱི་སའི་ཉོན་་་་
མོངས་པ་འཇོམས་པར་འགྱུར་བ་སྟེ། བཞི་གང་ཞེ་ན། འདི་ལྟ་སྟེ། ཚུལ་ཁྲིམས་ཀྱི་
སྡོམ་པ་ཡང་དག་པར་འཛིན་པ་དང༌། དམ་པའི་ཆོས་ཡོངས་སུ་འཛིན་པ་དང༌། སྒྲོན་
མ་སྦྱིན་པ་དང༌། ཐ་ན་འདྲིས་པ་རྣམས་ལ་ཡང་སྦྱིན་པ་སྟེ། འོད་སྲུང་། ཆོས་བཞི་པོ་
དེ་དག་ནི་བྱང་ཆུབ་སེམས་དཔའི་མ་རིག་པའི་བག་ཆགས་ཀྱི་སའི་ཉོན་མོངས་པ་་་་
འཇོམས་པར་བྱེད་པའོ། །
དེ་ལ་འདི་སྐད་ཅེས་བྱ་སྟེ། ཚུལ་ཁྲིམས་སྡོམ་པ་ཡང་དག་འཛིན་བྱེད་དང༌། །དམ་
ཆོས་འཛིན་དང་སྒྲོན་མ་སྦྱིན་བྱེད་དང་། །དེ་བཞིན་ཐ་ན་འདྲིས་ལ་སྦྱིན་བྱེད་ཅིང་། །
མཁས་པ་མ་རིག་ས་ལས་རྣམ་པར་འབྱེད། །འོད་སྲུང་། ཆོས་བཞི་པོ་འདི་དག་ནི་
143



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བྱང་ཆུབ་སེམས་དཔའི་སྒྲིབ་པ་མེད་པའི་ཡེ་ཤེས་འཐོབ་པར་འགྱུར་བ་སྟེ། བཞི་གང་
ཞེ་ན། འདི་ལྟ་སྟེ། དམ་པའི་ཆོས་སྦྱིན་པ་དང༌། དམ་པའི་ཆོས་ཡོངས་སུ་འཛིན་པ་
དང༌། ཕྲག་དོག་མེད་པ་དང༌། གཞན་དག་ལ་མི་བརྙས་པ་སྟེ། འོད་སྲུང་། ཆོས་
བཞི་པོ་འདི་དག་ནི་བྱང་ཆུབ་སེམས་དཔའི་སྒྲིབ་པ་མེད་པའི་ཡེ་ཤེས་འཐོབ་པར་་་་་
འགྱུར་བའོ། །དེ་ལ་འདི་སྐད་ཅེས་བྱ་སྟེ། གང་དག་བྱང་ཆུབ་ལ་ནི་སྒྲུབ་བྱེད་པ། །
སྡིག་པ་བཞི་བ་བཅུ་པོ་རྣམ་སྤངས་ནས། །མཁས་པས་དེ་བཞིན་བཅུ་གཉིས་གཞན་
བསྟེན་ན། །འཆི་མེད་རེག་ནས་བྱང་ཆུབ་འཐོབ་པར་འགྱུར། །སེམས་ཅན་དམ་པ་
གང་དག་ཆོས་ཚུལ་འདི། །འཛིན་ཏམ་ཀློག་གམ་རབ་ཏུ་སྟོན་བྱེད་པ། །དེ་དག་
བསོད་ནམས་མཐའ་ཡས་རྒྱལ་བས་གསུངས། །དེ་ཡི་ཚད་ནི་རྒྱལ་བ་རྣམས་བརྗོད་
དོ༑ ༑གང་གིས་ཞིང་ནི་གངྒཱའི་བྱེ་མ་སྙེད། །རིན་ཆེན་བཀང་སྟེ་རྒྱལ་ལ་ཕུལ་བ་
བས༑ ༑གང་གིས་འདི་ལས་ཚིག་བཞིའི་ཚིགས་བཅད་ཀློག །བསོད་ནམས་འདི་ཡི་
གྲངས་སུའང་མི་ཕོད་དོ། །
ཞེས་དང༌། ལྷག་བསམ་བསྐུལ་བ་ལས། བྱམས་པ། བྱང་ཆུབ་སེམས་དཔའ་གང་
དག་ལ་སྦྱོར་བ་མེད་ཅིང་བསམ་གཏན་མེད་ལ། སྦེད་པ་མེད་ཅིང་འདོན་པ་མེད་པ་
དང་༑ མང་དུ་ཐོས་པ་ཡོངས་སུ་འཚོལ་བ་མེད་པ་དེ་དག་ནི་དེ་བཞིན་གཤེགས་པའི་
བསྟན་པ་ལ་རབ་ཏུ་བྱུང་བ་མ་ཡིན་ནོ། །བྱམས་པ། དེ་བཞིན་གཤེགས་པའི་བསྟན་
པ་ནི་བསམ་གཏན་དང་སྤོང་བས་ཕྱེ་བ་དང་། ཡེ་ཤེས་ཀྱིས་འདུས་བྱས་པ་དང༌། ཡེ་
ཤེས་ ཀྱིས་མཉམ་པར་བཞག་པ་དང་། བརྩོན་པས་ཕྱེ་བ་ཡིན་གྱི། ཁྱིམ་པའི་ལས་
དང༌༑ ཞལ་ཏ་བྱེད་པས་ཕྱེ་བ་ནི་མ་ཡིན་ཏེ། འདི་ལྟར་ཞལ་ཏ་བྱེད་པའི་ལས་དེ་ནི་
མི་རིགས་པ་ལ་སྦྱོར་བ་རྣམས་དང་། འདུ་བྱེད་ལ་མངོན་པར་དགའ་བ་རྣམས་དང་།
འཇིག་རྟེན་པའི་བྱ་བས་སྦགས་པ་སྟེ། བྱང་ཆུབ་སེམས་དཔས་དེ་ལ་འདོད་པ་བསྐྱེད་
144



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པར་མི་བྱའོ། །བྱམས་པ། གལ་ཏེ་བྱང་ཆུབ་སེམས་དཔའ་ཞལ་ཏ་བྱེད་པ་ལ་བརྩོན་
པ་རིན་པོ་ཆེ་སྣ་བདུན་གྱི་མཆོད་རྟེན་དག་གིས་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་འདི་བཀང་ན་དེས་ནི་ང་མཉེས་པར་བྱས་པ་མ་ཡིན། རི་མོར་བྱས་པ་
མ་ཡིན། བཀུར་སྟི་བྱས་པ་མ་ཡིན་གྱི། བྱམས་པ། །གལ་ཏེ་བྱང་ཆུབ་སེམས་དཔའ་
ཐ་ན་ཕ་རོལ་ཏུ་ཕྱིན་པ་དང་ལྡན་པའི་ཚིག་བཞི་པའི་ཚིགས་སུ་བཅད་པ་གཅིག་ཙམ་
འཛིན་ཏམ། འཆང་ངམ། ཀློག་གམ། ཀུན་ཆུབ་པར་བྱེད་དམ། འཆད་པ་དེས་ནི་ང་
ལ་བཀུར་སྟིར་བྱས། བླ་མར་བྱས། རི་མོར་བྱས། མཆོད་པ་བྱས་པར་འགྱུར་རོ། །
དེ་ཅིའི་ཕྱིར་ཞེ་ན། བྱམས་པ། དེ་བཞིན་གཤེགས་པ་རྣམས་ཀྱི་བྱང་ཆུབ་ནི་མང་དུ་
ཐོས་པ་ལས་བྱུང་བ་ཡིན་གྱི། དངོས་པོར་ཡོངས་སུ་འཛིན་པ་ལས་བྱུང་བ་ནི་མ་ཡིན་
པའི་ཕྱིར་རོ། །བྱམས་པ། གལ་ཏེ་བྱང་ཆུབ་སེམས་དཔའ་ཞལ་ཏ་བྱེད་པ་ལ་བརྩོན་
པས་བྱང་ཆུབ་སེམས་དཔའ་ལུང་ནོད་པ་དང་། ཁ་ཏོན་བྱེད་པ་ལ་བརྩོན་པ། ཞལ་
ཏ་བྱེད་པའི་སྦགས་པས་སྦགས་པར་བྱེད་ན་བསོད་ནམས་འདོད་པ་དེས་ནི་བསོད་
ནམས་མ་ཡིན་པའི་ཕུང་པོ་ཆེན་པོ་བསྐྱེད་པར་འགྱུར་ཏེ། ལས་ཀྱི་སྒྲིབ་པ་ཡང་
ཡོངས་སུ་འཛིན་པར་འགྱུར་རོ། །
དེ་ཅིའི་ཕྱིར་ཞེ་ན། བསོད་ནམས་བྱ་བའི་གཞི་གསུམ་པོ་གང་ཡིན་པ་དེ་དག་ཐམས་
ཅད་ནི་ཤེས་རབ་ལས་བྱུང་བའི་ཕྱིར་རོ། །བྱམས་པ། དེ་ལྟ་བས་ན་བྱང་ཆུབ་སེམས་
དཔའ་ཞལ་ཏ་བྱེད་པ་ལ་བརྩོན་པས་བྱང་ཆུབ་སེམས་དཔའ་ལུང་ནོད་པ་དང་ཁ་ཏོན་
བྱེད་པ་ལ་བརྩོན་པའི་བར་ཆད་མི་བྱའོ། །འཛམ་བུའི་གླིང་འདི་ཞལ་ཏ་བྱེད་པས་
ཡོངས་སུ་གང་བར་འགྱུར་བའི་ཞལ་ཏ་བྱེད་པ་དེ་དག་ཐམས་ཅད་ཀྱིས་ནི་བྱང་ཆུབ་
སེམས་དཔའ་ལུང་ནོད་པ་དང༌། ཁ་ཏོན་བྱེད་པ་ལ་བརྩོན་པ་གཅིག་ལ་རིམ་གྲོ་དང་
བསྙེན་བཀུར་བྱའོ། །བྱང་ཆུབ་སེམས་དཔའ་ལུང་ནོད་པ་དང༌། ཁ་ཏོན་བྱེད་པ་ལ་
145



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བརྩོན་པ་འཛམ་བུའི་གླིང་གང་བ་སྙེད་ཀྱིས་ནི་བྱང་ཆུབ་སེམས་དཔའ་ནང་དུ་ཡང་
དག་འཇོག་ལ་བརྩོན་པ་གཅིག་ལ་རིམ་གྲོ་དང་བསྙེན་བཀུར་བྱའོ། །དེ་ལྟར་བྱས་
ན་དེ་བཞིན་གཤེགས་པས་རྗེས་སུ་ཡི་རང་བ་དང་གནང་བ་ཡིན་ཏེ། དེ་དག་ནི་
བསྙེན་བཀུར་ནི་ལེགས་པར་བྱས་པ་ཡིན་ནོ། །གང་ཞིག་ཤེས་རབ་སྤྱོད་པ་ལ་མོས་
ནས་རིམ་གྲོ་དང་བསྙེན་བཀུར་བྱེད་པའི་བསོད་ནམས་ཀྱི་ཕུང་པོ་ནི་ཚད་མེད་པར་
སྐྱེས་པར་འགྱུར་རོ། །དེ་ཅིའི་ཕྱིར་ཞེ་ན། འདི་ལྟར་ཤེས་རབ་ཀྱི་ལས་དེ་ནི་དཀའ་
བའི་ལས་དང༌། བླ་ན་མེད་པ་དང་། གོང་ན་མེད་པ་དང༌། འཇིག་རྟེན་གསུམ་པོ་
ཐམས་ཅད་ལས་ཁྱད་པར་དུ་འཕགས་ཤིང་མངོན་པར་འཕགས་པའི་ཕྱིར་རོ། །
བྱམས་པ། དེ་ལྟ་བས་ན་བྱང་ཆུབ་སེམས་དཔའ་མངོན་པར་བརྩོན་པ་དོན་དུ་གཉེར་
ཞིང་༑ བརྩོན་འགྲུས་རྩོམ་པར་འདོད་པས་ཤེས་རབ་ལ་བརྩོན་པར་བྱ་ཞིང་། །
ཤེས་རབ་ཡོངས་སུ་བཙལ་བ་ལ་བརྩོན་འགྲུས་བརྩམས་པར་བྱའོ། །ཞེས་དང་། །
འཕགས་པ་འཇམ་དཔལ་གནས་པ་ཞེས་བྱ་བ་ལས། དེ་ནས་དགེ་སློང་ལྔ་བརྒྱ་པོ་དེ་
དག་འཇམ་དཔལ་ གཞོན་ནུར་གྱུར་པས་བསྟན་པ་འདི་ཐོས་པ་དང་། སླར་ས་ཕྱོགས་
དེར་ལོག་ནས་འཇམ་དཔལ་གཞོན་ནུར་གྱུར་པ་ལ་འདི་སྐད་ཅེས་སྨྲས་སོ། །འཇམ་
དཔལ་བདག་ཅག་ནི་ཇི་ལྟར་ཁྱོད་ཀྱིས་བསྟན་པ་དེ་ལྟར་མི་ཤེས་སོ། །
འཇམ་དཔལ་གྱིས་སྨྲས་པ། དགེ་སློང་དག་ལེགས་སོ་ལེགས་སོ། །དེ་ལྟ་བུ་ནི་སྟོན་
པའི་ཉན་ཐོས་རྣམས་ཀྱི་བྱ་བ་སྟེ། དགེ་སློང་དག་འདི་ལ་ནི་ཀུན་ཤེས་པར་བྱ་བ་
མེད༑ རྣམ་པར་ཤེས་པར་བྱ་བ་མེད་དོ། །དེ་ཅིའི་ཕྱིར་ཞེ་ན། འདི་ལྟར་ཆོས་ཀྱི་
དབྱིངས་འདི་ནི་གནས་པ་མེད་པའི་ཚུལ་གྱིས་གནས་པ་ཉིད་དོ། །ཆོས་ཀྱི་དབྱིངས་
གང་ཡིན་པ་དེ་དབྱིངས་མ་ཡིན་ནོ། །དེ་ནི་ཡོད་པ་མ་ཡིན་ཏེ་དམིགས་སུ་མེད་ཅིང་
གཡོ་བ་མེད་ལ་འཆི་འཕོ་མེད་དོ། །གང་གཡོ་བ་མེད་ཅིང་འཆི་འཕོ་མེད་པ་དེ་ཀུན་
146



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཤེས་པར་བྱ་བ་མ་ཡིན། རྣམ་པར་ཤེས་པར་བྱ་བ་མ་ཡིན་ནོ། །གང་ཀུན་ཤེས་པར་
བྱ་བ་དང་
། རྣམ་པར་ཤེས་པར་བྱ་བའི་རློམ་སེམས་མེད་པ་དེ་ནི་སྟོན་པའི་ཉན་ཐོས་
ཞེས་བྱ། མཆོག་ཐོབ་པ་ཞེས་བྱ། གཙོ་བོ་ཞེས་བྱ། སྦྱིན་གནས་ཞེས་བྱའོ། །བསྟན་
པ་འདི་བཤད་པ་ན་དགེ་སློང་ལྔ་བརྒྱ་པོ་དེ་དག་ལས་དགེ་སློང་བཞི་བརྒྱ་ནི་ལེན་པ་
མེད་པར་ཟག་པ་རྣམས་ལས་སེམས་རྣམ་པར་གྲོལ་ལོ། །དགེ་སློང་བརྒྱ་ནི་སེམས་
ཆེར་འཁྲུགས་ནས་ལུས་དེ་ཉིད་དང་སེམས་ཅན་དམྱལ་བ་ཆེན་པོ་ངུ་འབོད་དུ་ལྷུང་
ངོ༌། །དེ་ནས་ཚེ་དང་ལྡན་པ་ཤཱ་རིའི་བུས་འཇམ་དཔལ་གཞོན་ནུར་གྱུར་པ་ལ་འདི་
སྐད་ཅེས་སྨྲས་སོ། །འཇམ་དཔལ་ཁྱོད་སེམས་ཅན་རྗེས་སུ་བསྲུང་བའི་ཆོས་མི་སྟོན་
པས་དགེ་སློང་བརྒྱ་པོ་དེ་དག་ཆུད་ཟོས་ཏེ་ངོ་མཚར་བྱས་སོ། །དེ་ནས་བཅོམ་ལྡན་
འདས་ཀྱིས་གནས་བརྟན་ཤཱ་རིའི་བུ་ལ་འདི་སྐད་ཅེས་བཀའ་སྩལ་ཏོ། །ཤཱ་རིའི་བུ་
ཁྱོད་དེ་སྐད་མ་ཟེར་ཅིག དེ་ཅིའི་ཕྱིར་ཞེ་ན། ཤཱ་རིའི་བུ་དགེ་སློང་བརྒྱ་པོ་དེ་དག་
སེམས་ཅན་དམྱལ་བ་ཆེན་པོ་ངུ་འབོད་དུ་རེག་པ་ཐང་ཅིག་རེག་ནས་དགའ་ལྡན་གྱི་
ལྷ་རྣམས་དང་སྐལ་བ་མཉམ་པར་སྐྱེ་བར་འགྱུར་རོ། ། །
ཤཱ་རིའི་བུ་གལ་ཏེ་དགེ་སློང་དེ་དག་གིས་ཆོས་ཀྱི་རྣམ་གྲངས་འདི་མ་ཐོས་སུ་ཟིན་ན་
དེ་དག་གདོན་མི་ཟ་བར་སེམས་ཅན་དམྱལ་བར་འགྲོ་བར་འགྱུར་ཏེ། ལས་དེ་ཟད་
ནས་མིར་སྐྱེ་བར་འགྱུར་བ་ཞིག་ན་དེ་དག་གིས་ཆོས་ཀྱི་རྣམ་གྲངས་འདི་ལ་བརྟེན་
པས་བསྐལ་པར་སེམས་ཅན་དམྱལ་བ་མྱོང་བར་འགྱུར་བའི་ལས་དེ་ཡང་ཅུང་ཟད་
ཅིག་མྱོང་བར་བྱས་སོ། །ཤཱ་རིའི་བུ་དེའི་ཕྱིར་དགེ་སློང་བརྒྱ་པོ་དེ་དག་དེ་བཞིན་
གཤེགས་པ་བྱམས་པའི་ཉན་ཐོས་ཐོག་མ་འདུས་པར་དགྲ་བཅོམ་པ་ཟག་པ་ཟད་་་་
པར་འགྱུར་རོ། །ཤཱ་རིའི་བུ་དེ་ལྟ་བས་ན་ཆོས་ཀྱི་རྣམ་གྲངས་འདི་སོམ་ཉི་དང་བཅས་
པས་ཐོས་པ་ནི་དམ་པ་ཡིན་གྱི། བསམ་གཏན་བཞི་ལ་སྙོམས་པར་ཞུགས་པས་ནི་
147



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེ་ལྟ་མ་ཡིན། ཚད་མེད་པ་བཞིས་ནི་དེ་ལྟ་མ་ཡིན། གཟུགས་མེད་པའི་སྙོམས་པར་
འཇུག་པ་བཞི་བསྒོམས་པས་ནི་དེ་ལྟ་མ་ཡིན་ནོ། །དེ་ཅིའི་ཕྱིར་ཞེ་ན། ཆོས་ཀྱི་རྣམ་
གྲངས་འདི་ལྟ་བུ་དེ་མ་ཐོས་པར་འཁོར་བ་ལས་ཡོངས་སུ་མ་གྲོལ། སྐྱེ་བ་དང་། རྒ་
བ་དང་། ན་བ་དང་། འཆི་བ་དང༌། མྱ་ངན་དང་། སྨྲེ་སྔགས་འདོན་པ་དང་། སྡུག་
བསྔལ་བ་དང་། ཡིད་མི་བདེ་བ་དང་། འཁྲུགས་པ་རྣམས་ལས་ཡོངས་སུ་མ་གྲོལ་
ཞེས་བཤད་དོ། །དེ་ནས་ཚེ་དང་ལྡན་པ་ཤཱ་རིའི་བུས་འཇམ་དཔལ་གཞོན་ནུར་གྱུར་
པ་ལ་འདི་སྐད་ཅེས་སྨྲས་སོ། །འཇམ་དཔལ་འདི་ལྟར་སེམས་ཅན་ཡོངས་སུ་སྨིན་
པར་བྱ་བའི་ཕྱིར་ཁྱོད་ཀྱིས་ཆོས་ཀྱི་རྣམ་གྲངས་འདི་ལེགས་པར་བཤད་པ་ངོ་མཚར་
ཏོ༑ ༑ཞེས་དང་། འདི་དང་མཚུངས་པར་བཞི་བརྒྱ་པ་ལས། བསོད་ནམས་ཆུང་དུས་
ཆོས་འདི་ལ། །ཐེ་ཚོམ་ཟ་བར་ཡང་མི་འགྱུར། །ཐེ་ཚོམ་ཟ་བ་ཙམ་ཞིག་གིས། །སྲིད་
པ་ཧྲུལ་པོར་བྱས་པར་འགྱུར། །ཞེས་སོ། །ཤེས་རབ་ཀྱི་ཕ་རོལ་ཏུ་ཕྱིན་པ་ཁྲི་པ་ལས།
བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །
བཙུན་པ་བཅོམ་ལྡན་འདས་རིགས་ཀྱི་བུའམ། རིགས་ཀྱི་བུ་མོ་གང་གིས་ཤེས་རབ་
ཀྱི་ཕ་རོལ་ཏུ་ཕྱིན་པ་བསྟན་པ་འདི་ཐོས་ལ། ཐོས་ནས་ཀྱང་དད་པ་དང༌། འཛིན་པ་
དང༌༑ འཆང་བ་དང༌། ཀློག་པ་དང༌། ཀུན་ཆུབ་པར་བགྱིད་པ་དང་། ཚུལ་བཞིན་དུ་
ཡིད་ལ་བགྱིད་པ་དང༌། ཡི་གེར་འདྲི་བ་དང༌། ཡི་གེར་འདྲིར་སྩོལ་བའི་རིགས་ཀྱི་
བུའམ། རིགས་ཀྱི་བུ་མོ་དེ་བསོད་ནམས་ཀྱི་ཕུང་པོ་ཇི་ཙམ་ཞིག་སྐྱེད་པར་འགྱུར་
ལགས༑ བཅོམ་ལྡན་འདས་ཀྱིས་བཀའ་སྩལ་པ། ཀུན་དགའ་བོ་རིགས་ཀྱི་བུའམ།
རིགས་ཀྱི་བུ་མོ་གང་ལ་ལ་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན། འཆང༌།
ཀློག ཀུན་ཆུབ་པར་བྱེད། ཚུལ་བཞིན་དུ་ཡིད་ལ་བྱེད། ཡི་གེར་འདྲི་ཞིང་ཡི་གེར་
འདྲིར་འཇུག་པར་བྱེད་ལ། གང་ཞིག་དེ་བཞིན་གཤེགས་པས་ཆོ་འཕྲུལ་གསུམ་ལ་
148



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བཞུགས་ཏེ། སེམས་ཅན་རྣམས་ལ་ཆོས་བསྟན་པ་འདི་ལྟ་སྟེ། མདོའི་སྡེ་དང༌། །
དབྱངས་ཀྱིས་བསྙད་པའི་སྡེ་དང་། ལུང་དུ་བསྟན་པའི་སྡེ་དང༌། ཚིགས་སུ་བཅད་
པའི་སྡེ་དང་། ཆེད་དུ་བརྗོད་པའི་སྡེ་དང༌། གླེང་གཞིའི་སྡེ་དང་། དེ་ལྟ་བུ་བྱུང་བའི་
སྡེ་དང༌། སྐྱེས་པ་རབས་ཀྱི་སྡེ་དང༌། རྟོགས་བརྗོད་པའི་སྡེ་དང༌། རྨད་དུ་བྱུང་བའི་
སྡེ་དང༌། གཏན་ལ་ཕབ་པ་བསྟན་པའི་སྡེ་དེ་དག་ཐམས་ཅད་འཛིན། འཆང༌། ཀློག་
ཀུན་ཆུབ་པར་བྱེད། ཚུལ་བཞིན་དུ་ཡིད་ལ་བྱེད་པའི་བསོད་ནམས་མངོན་པར་འདུ་
བྱེད་པ་དེ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་པ་ནས། ཚུལ་བཞིན་དུ་ཡིད་
ལ་བྱེད་པའི་བར་དུ་བྱེད་པའི་བསོད་ནམས་ཀྱི་ཕུང་པོ་སྔ་མ་དེའི་བརྒྱའི་ཆར་ཡང་ཉེ་
བར་མི་འགྲོ། སྟོང་གི་ཆ་དང༌། འབུམ་གྱི་ཆ་དང༌། བྱེ་བ་བརྒྱའི་ཆ་དང༌། བྱེ་བ་སྟོང་
གི་ཆ་དང་། བྱེ་བ་འབུམ་གྱི་ཆ་དང་། གྲངས་དང༌། ཆ་དང་། བགྲང་བ་དང་། རྒྱར་
ཡང་མི་བཟོད་དོ། །ཀུན་དགའ་བོ་གཞན་ཡང་ཤར་ཕྱོགས་ཀྱི་འཇིག་རྟེན་གྱི་ཁམས་
གང་གཱའི་ཀླུང་གི་བྱེ་མ་སྙེད་དག་གི་དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་རྣམས་དང་། དེ་བཞིན་དུ་ལྷོ་ཕྱོགས་དང༌། ནུབ་ཕྱོགས་
དང༌༑ བྱང་ཕྱོགས་དང༌། དེ་བཞིན་དུ་ཕྱོགས་མཚམས་བཞི་དང༌། འོག་དང༌། སྟེང་
གི་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་གི་དེ་བཞིན་་་་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ཆོ་འཕྲུལ་
གསུམ་པོ་དག་ལ་བཞགས་ནས་སེམས་ཅན་རྣམས་ལ་འདི་ལྟ་སྟེ། མདོའི་སྡེ་དང་།
དབྱངས་ཀྱིས་བསྙད་པའི་སྡེ་དང༌། ལུང་དུ་བསྟན་པའི་སྡེ་དང༌། ཚིགས་སུ་བཅད་
པའི་སྡེ་དང་། ཆེད་དུ་བརྗོད་པའི་སྡེ་དང༌། གླེང་གཞིའི་སྡེ་དང་། དེ་ལྟ་བུ་བྱུང་བའི་
སྡེ་དང༌། སྐྱེས་པ་རབས་ཀྱི་སྡེ་དང་། རྟོགས་པ་བརྗོད་པའི་སྡེ་དང༌། རྨད་དུ་བྱུང་བའི་
སྡེ་དང་། གཏན་ལ་ཕབ་པ་བསྟན་པའི་སྡེ་རྣམས་ཀྱི་ཆོས་སྟོན་ལ། རིགས་ཀྱི་བུའམ།
149



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རིགས་ ཀྱི་བུ་མོ་ གཞན་ཡང་གང་ལ་ལ་ཞིག་གིས་ཤེས་རབ་ཀྱི་ཕ་རོལ་ཏུ་ཕྱིན་
པ་འདི་བླངས་ཤིང་བཟུང་ལ་ཀུན་ཆུབ་པར་བྱས་ཤིང་བཀླགས་ལ། གཞན་དག་ལ་
ཡང་ཆོས་སྟོན་ཏེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་རྒྱ་ཆེར་ཡང་དག་པར་
སྟོན་ན། དེ་ནི་སངས་རྒྱས་བཅོམ་ལྡན་འདས་རྣམས་དང་། བསོད་ནམས་ཀྱི་ཕུང་
པོ་མཚུངས་པར་སྐྱེད་པར་འགྱུར་རོ། །
དེ་ཅིའི་ཕྱིར་ཞེ་ན། ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་
དག་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
རྣམས་ཀྱང་འདི་ལས་བྱུང་བ་ཡིན། དེ་བཞིན་གཤེགས་པ་དེ་དག་གི་ཆོ་འཕྲུལ་
གསུམ་པོ་དག་ཀྱང་འདི་ལས་བྱུང་བ་ཡིན། དེ་བཞིན་གཤེགས་པ་དེ་དག་གི་མདོའི་
སྡེ་དང༌། དབྱངས་ཀྱིས་བསྙད་པའི་སྡེ་དང༌། ལུང་དུ་བསྟན་པའི་སྡེ་ནས། རྟོགས་པ་
བརྗོད་པའི་སྡེ་དང་། རྨད་དུ་བྱུང་བའི་སྡེ་དང་། གཏན་ལ་ཕབ་པར་བསྟན་པའི་སྡེའི་
བར་ཡང་འདི་ལས་བྱུང་བ་ཡིན་པའི་ཕྱིར་རོ། །ཀུན་དགའ་བོ་གཞན་ཡང་ཕྱོགས་
བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་གི་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ། རིགས་ཀྱི་
བུའམ༑ རིགས་ཀྱི་བུ་མོ་གང་ལ་ལ་ཞིག་གིས་མེ་ཏོག་ནས། བ་དན་གྱི་བར་དག་
དང༌ ༈ རོལ་མོའི་སྒྲ་རྣམ་པ་སྣ་ཚོགས་ཀྱིས་བསྟི་སྟང་དུ་བྱས། བླ་མར་བྱས། རིམ་
གྲོ་བྱས། མཆོད་པ་བྱས་པ་དང༌། གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡི་
གེར་བྲིས་སམ། ཡི་གེར་འདྲིར་བཅུག་སྟེ། གླེགས་བམ་དུ་བྱས་པ་ལ་མེ་ཏོག་ནས། །
བ་དན་གྱི་བར་དག་དང༌། རོལ་མོའི་སྒྲ་རྣམ་པ་སྣ་ཚོགས་ཀྱིས་བསྟི་སྟང་བྱས། བླ་
མར་བྱས། རིམ་གྲོ་བྱས། མཆོད་པ་བྱས་པའི་བསོད་ནམས་དེ་ནི་མཚུངས་པར་
འགྱུར་རོ། ། །
150



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དེ་ཅིའི་ཕྱིར་ཞེ་ན། ཀུན་དགའ་བོ་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་
གི་བྱེ་མ་སྙེད་དག་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་གང་གཱའི་ཀླུང་གི་བྱེ་མ་སྙེད་དག་ཀྱང་འདི་ལས་ངེས་པར་བྱུང་བའི་ཕྱིར་
རོ༑ ༑ཀུན་དགའ་བོ་གཞན་ཡང་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་
ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལེན་ཅིང་འཛིན་ལ། ཀུན་ཆུབ་པར་བྱེད་
ཅིང་ཀློག་པ་དང་། ཚུལ་བཞིན་དུ་ཡིད་ལ་བྱེད་པ་དང་། གཞན་དག་ལ་ཡང་རྒྱ་ཆེར་
ཡང་དག་པར་སྟོན་པ་དེ་ནི་སེམས་ཅན་དམྱལ་བར་མི་འགྲོ་བར་ཤེས་པར་བྱའོ། ། །
དུད་འགྲོའི་སྐྱེ་གནས་སུ་མི་འགྲོ་བ་དང་། གཤིན་རྗེའི་འཇིག་རྟེན་དུ་མི་འགྲོ་བར་ཤེས་
པར་བྱའོ། །ཉན་ཐོས་ཀྱི་སར་ལྟུང་བའི་འཇིགས་པ་མེད་པར་ཤེས་པར་བྱའོ། །
རང་སངས་རྒྱས་ཀྱི་སར་ལྟུང་བའི་འཇིགས་པ་མེད་པར་ཤེས་པར་བྱའོ། །དེ་ཅིའི་
ཕྱིར་ཞེ་ན། ཀུན་དགའ་བོ་འདི་ལྟར་རིགས་ཀྱི་བུའམ། རིགས་ཀྱི་བུ་མོ་དེ་ཕྱིར་མི་
ལྡོག་པའི་ས་ལ་གནས་པར་རིག་པར་བྱ་བ་ཡིན་པའི་ཕྱིར་རོ། །དེ་ཅིའི་ཕྱིར་ཞེ་ན།
ཀུན་དགའ་བོ་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་སྡིག་པ་ཐམས་ཅད་
སེལ་བ་དང་། ནད་ཐམས་ཅད་འཇིག་པར་བྱེད་པ་ཡིན་པའི་ཕྱིར་རོ། །
ཀུན་དགའ་བོ་གཞན་ཡང་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡི་གེར་བྲིས་ནས་འཛིན་པ་དང་། འཆང་བ་དང་།
ཀུན་ཆུབ་པ་དང་། ཀུན་ཆུབ་པར་བྱེད་པ་དང་། ཀློག་པ་དང་། ཚུལ་བཞིན་དུ་ཡིད་
ལ་བྱེད་ཅིང་། འདི་ལྟ་སྟེ། མེ་ཏོག་དང་། ཕྲེང་བ་དང་། སྤོས་དང་། བྱུག་པ་དང་།
ཕྱེ་མ་དང་། གོས་དང་། གདུགས་དང་། རྒྱལ་མཚན་དང་། བ་དན་དང་། རོལ་མོའི་
སྒྲ་རྣམ་པ་སྣ་ཚོགས་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསྟི་སྟང་ད་་་་
བྱེད༑ བླ་མར་བྱེད། རིམ་གྲོ་བྱེད། མཆོད་པ་བྱེད་པ་དེ་ནི་འཇིགས་པ་ག་ལས་ཀྱང་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མི་འབྱུང་བར་ཤེས་པར་བྱའོ། །དེ་ཅིའི་ཕྱིར་ཞེ་ན། དེ་བཞིན་གཤེགས་པ་དག་ཀྱང་
འདི་ལས་ངེས་པར་བྱུང་བ་ཡིན། དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་དེ་དག་གི་དེ་བཞིན་གཤེགས་པའི་སྟོབས་བཅུ་དང༌། མི་
འཇིགས་པ་བཞི་དང་། སོ་སོ་ཡང་དག་པར་རིག་པ་བཞི་དང་། བྱམས་པ་ཆེན་པོ་
དང་། སྙིང་རྗེ་ཆེན་པོ་དང་། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱང་འདི་
ལས་བྱུང་བ་ཡིན་ལ། ཀུན་དགའ་བོ་འདི་ལས་བྱུང་བའི་ཕ་རོལ་ཏུ་ཕྱིན་པ་ལྔ་ཡང་ཕ་
རོལ་ཏུ་ཕྱིན་པའི་མིང་ཐོབ་པ་དང༌། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་རྣམས་ཀྱི་རྣམ་པ་ཐམས་ཅད་མཁྱེན་པ་ཉིད་ཀྱང་འདི་
ལས་ངེས་པར་བྱུང་བའི་ཕྱིར་རོ། །ཀུན་དགའ་བོ་འཇིག་རྟེན་གྱི་ཁམས་འདིའམ།
གཞན་གྱི་གྲོང་ངམ། གྲོང་ཁྱེར་རམ། གྲོང་རྡལ་ལམ། ཡུལ་འཁོར་རམ། རྒྱལ་པོའི་
ཕོ་བྲང་འཁོར་གང་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་པ་དང་། འཆང་བ་
དང་། ཀུན་ཆུབ་པར་བྱེད་པ་དང༌། ཀློག་པ་དང་། ཚུལ་བཞིན་དུ་ཡིད་ལ་བྱེད་པ་
དང༌། འདི་ཉིད་ཡི་གེར་བྲིས་ཏེ་གླེགས་བམ་དུ་བྱས་པ་ལ་བསྟི་སྟང་དུ་བྱེད། བླ་མར་
བྱེད༑ རི་མོར་བྱེད་པའི་གྲོང་དང་། གྲོང་ཁྱེར་དང་། གྲོང་རྡལ་དང༌། ཡུལ་འཁོར་
དང་༑ རྒྱལ་པོའི་ཕོ་བྲང་འཁོར་དེར་མིའམ། མི་མ་ཡིན་པ་གླགས་འཚོལ་བ་རྣམས་
ཀྱིས་གླགས་མི་རྙེད་དོ། ། དེ་ན་བདེ་
སེམས་ཅན་དེ་དག་ཐམས་ཅད་ཀྱང་ཐེག་པ་གསུམ་པོ་དག་ལ་ཐེག་པ་གང་ཡང་རུང་
བས་རིམ་གྱིས་ཡོངས་སུ་མྱ་ངན་ལས་འདའ་བར་འགྱུར་ཏེ། ཀུན་དགའ་བོ་དེ་ལྟར་
ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་འདི་ལྟར་སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ཀྱི་སེམས་ཅན་རྣམས་ལ་སངས་རྒྱས་ཀྱི་མཛད་པས་ཉེ་བར་གནས་པས་
ན་དོན་ཆེ་བ་ཡིན་ནོ། །ཀུན་དགའ་བོ་གང་ན་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་
152



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པའི་འཇིག་རྟེན་གྱི་ཁམས་དེར་སངས་རྒྱས་བྱུང་བར་ཤེས་པར་བྱའོ། ། དུས་
ཀུན་དགའ་བོ་དཔེར་ན་ནོར་བུ་རིན་པོ་ཆེ་རིན་ཐང་མེད་པ་ཞིག་ཡོད་ལ། ནོར་བུ་
རིན་པོ་ཆེ་དེ་ཡང་ཡོན་ཏན་འདི་དག་དང་ལྡན་ཏེ། གང་དུ་ལས་བྱ་བ་དེར་ནོར་བུ་
རིན་པོ་ཆེ་དེ་བཞག་པར་གྱུར་པ་དེར་མི་གླགས་ལྟ་བས་གླགས་མི་རྙེད་དོ། །གང་ན་
སྐྱེས་པའམ། བུད་མེད་མི་མ་ཡིན་པས་ཟིན་པར་གྱུར་པའི་ལུས་དེར་ནོར་བུ་རིན་པོ་ཆེ་
དེ་བཞག་ན། མི་མ་ཡིན་པ་དེ་ནོར་བུ་རིན་པོ་ཆེ་དེའི་གཟི་བརྗིད་མི་བཟོད་པས། །
དེ་ནས་བདག་ཉིད་མྱུར་དུ་འགྲོ་བར་འགྱུར་རོ། །དེ་བཞིན་དུ་མཁྲིས་པས་ཚིག་པའི་
ནད་པའི་ལུས་ལ་ནོར་བུ་རིན་པོ་ཆེ་དེ་བཞག་ན་མཁྲིས་པ་དེ་རབ་ཏུ་ཞི་བར་འགྱུར་
རོ༑ །དེ་བཞིན་དུ་སྐྱེས་པའམ། བུད་མེད་རླུང་ཕོག་པའམ། བད་ཀན་ནམ། འདུས་
པའི་ནད་ཀྱིས་ཐེབས་པའི་སྐྱེས་པའམ། བུད་མེད་དེའི་ལུས་ལ་ནོར་བུ་རིན་པོ་ཆེ་དེ་
བཞག་ན་རེག་མ་ཐག་ཏུ་ནོར་བུ་རིན་པོ་ཆེ་དེའི་གཟི་བརྗིད་ཀྱིས་ནད་རབ་ཏུ་ཞི་བར་
འགྱུར་རོ། །ཡང་ནོར་བུ་རིན་པོ་ཆེ་དེ་ནི་མཚན་མོ་སྣང་བར་བྱེད་དོ། །ཚ་བའི་དུས་
ན་ནོར་བུ་རིན་པོ་ཆེ་དེ་ཕྱོགས་གང་དུ་བཞག་པའི་ཕྱོགས་དེར་བསིལ་བར་བྱེད་དོ། །
གྲང་བའི་དུས་ན་ས་ཕྱོགས་གང་དུ་ནོར་བུ་རིན་པོ་ཆེ་དེ་བཞག་པའི་ཕྱོགས་དེར་དྲོ་
བར་བྱེད་དོ། །
ས་ཕྱོགས་གང་ན། སྦྲུལ་གདུག་པའམ། སྡིག་པ་ཡོད་ལ་སྐྱེས་པའམ། བུད་མེད་གང་
ལ་ལ་ཞིག་སྦྲུལ་གདུག་པས་ཟིན་པར་གྱུར་ན། དེ་ལ་ལ་ལ་ཞིག་གིས་ནོར་བུ་རིན་པོ་
ཆེ་དེ་བསྟན་ན། དེ་མཐོང་མ་ཐག་ཏུ་དུག་དེ་མེད་པར་འགྱུར་ཏེ། ཀུན་དགའ་བོ་ནོར་
བུ་རིན་པོ་ཆེ་དེ་ནི་ཡོན་ཏན་དེ་དག་དང་ལྡན་ནོ། །ཀུན་དགའ་བོ་གཞན་ཡང་སྐྱེས་
པའམ༑ བུད་མེད་གང་གི་ལུས་ལ་འབྲས་དང་། ཆུ་བུར་བྱུང་བའམ། མིག་ནད་
དམ༑ རྣ་བ་དང་། སྣ་དང་། ལྕེ་དང་། མགུལ་ནད་བྱུང་ན། སྐྱེས་པའམ། བུད་མེད་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེའི་ལུས་ལ་ནོར་བུ་རིན་པོ་ཆེ་དེ་བཞག་ན། དེ་མཐོང་མ་ཐག་ཏུ་ནད་དེ་དག་ཐམས་
ཅད་རབ་ཏུ་ཞི་བར་འགྱུར་རོ། །རྫིང་གི་ཆུ་གང་དུ་ནོར་བུ་རིན་པོ་ཆེ་དེ་བཅུག་ན། ཆུ་
དེ་ཐམས་ཅད་ཡན་ལག་བརྒྱད་དང་ལྡན་པ་དང༌། དེ་རས་སྔོན་པོའམ། སེར་པོའམ།
དཀར་པོའམ། བཙོད་ཀའམ། ཤེལ་ལམ། དམར་སེར་རམ། སེར་སྐྱས་དཀྲིས་ཏེ།
ཆུར་བཅུག་ན་ཆུ་དེ་ཐམས་ཅད་ཁ་དོག་སྔོན་པོར་འགྱུར་བ་ནས། ཁ་དོག་སེར་སྐྱའི་
བར་དུ་ཁ་དོག་གཅིག་ཏུ་འགྱུར་རོ། །ཀུན་དགའ་བོ་ཆུ་གང་རྙོག་པ་ཅན་དུ་གྱུར་པ་
དེར་ནོར་བུ་རིན་པོ་ཆེ་དེ་བཅུག་ན་དྭངས་བར་འགྱུར་ཏེ། ནོར་བུ་རིན་པོ་ཆེ་ཡོན་ཏན་
དེ་དག་དང་གཞན་དག་དང་ཡང་ལྡན་པ་ཡིན་ནོ། །ཀུན་དགའ་བོ་དེ་བཞིན་དུ་ཤེས་
རབ་ཀྱི་ཕ་རོལ་ཏུ་ཕྱིན་པ་ནོར་བུ་རིན་པོ་ཆེ་དང་འདྲ་བ་འདི་ཡང་ཡོན་ཏན་ཐམས་
ཅད་ཀྱི་འབྱུང་གནས་སུ་གྱུར་ཅིང་། སྡིག་པ་ཐམས་ཅད་རབ་ཏུ་ཞི་བར་བྱེད་པ་ཡིན་
ནོ༑ །དེ་སྐད་ཅེས་བཀའ་སྩལ་པ་དང་། བཅོམ་ལྡན་འདས་ལ་ཚེ་དང་ལྡན་པ་ཀུན་
དགའ་བོས་འདི་སྐད་ཅེས་གསོལ་ཏོ། ། ན ་
བཙུན་པ་བཅོམ་ལྡན་འདས་ནོར་བུ་རིན་པོ་ཆེ་དེ་ལྷ་རྣམས་ལ་མཆིས་སམ། འོན་ཏེ་
མི་རྣམས་ལ་མཆིས། དེ་སྐད་ཅེས་གསོལ་པ་དང་། བཅོམ་ལྡན་འདས་ཀྱིས་ཚེ་དང་
ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་ཏོ། ཀུན་དགའ་བོ་ནོར་བུ་རིན་
པོ་ཆེ་དེ་ནི་ལྷ་རྣམས་ལ་ཡང་ཡོད། ནོར་བུ་རིན་པོ་ཆེ་དེ་ནི་འཛམ་བུ་གླིང་གི་མི་
རྣམས་ལ་ཡང་ཡོད་དེ། འཛམ་བུ་གླིང་གི་མི་རྣམས་ལ་ཡོད་པའི་ནོར་བུ་རིན་པོ་ཆེ་དེ་
ནི་ཡོན་ཏན་ཆུང་ངོ༌། །ལྷ་ཡུལ་བའི་ནི་ཡོན་ཏན་ཚད་མེད་དོ། །ལྷ་ཡུལ་བའི་ནོར་བུ་
རིན་པོ་ཆེ་དེ་ཟ་མ་ཏོག་གང་གི་ནང་ན་བཅུག་པའི་ཟ་མ་ཏོག་དེ་ཡང༌། དེའི་ཡོན་ཏན་
ཅན་དུ་གྱུར་ཏེ། གང་ལ་ལ་ཞིག་གིས་ཟ་མ་ཏོག་དེ་ལ་རེག་ན་དེ་ཡང་ཡོན་ཏན་དེ་
དང་ལྡན་པར་འགྱུར་རོ། །ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡང་
154



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ལྷ་ཡུལ་བའི་ནོར་བུ་རིན་པོ་ཆེ་དང་འདྲ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཡི་
གེར་བྲིས་ཏེ། གང་དུ་བཞག་པ་དེར་གནོད་པ་ཅི་ཡང་མི་འབྱུང་བར་ཤེས་པར་བྱའོ།།
ནོར་བུ་རིན་པོ་ཆེ་དེའི་ཡོན་ཏན་རྣམས་ཇི་ལྟ་བར་ཤེས་རབ་ཀྱི་ཕ་རོལ་ཏུ་ཕྱིན་པ་
དང༌༑ རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་དང་། བསམ་གཏན་གྱི་ཕ་རོལ་
ཏུ་ཕྱིན་པ་ནས། སྦྱིན་པའི་ཕ་རོལ་ཏུ་ཕྱིན་པའི་བར་གྱི་ཡོན་ཏན་ཡང་དེ་དང་འདྲ་བར་
བལྟ་བར་བྱའོ། །ནང་སྟོང་པ་ཉིད་ནས་དངོས་པོ་མེད་པའི་ངོ་བོ་ཉིད་སྟོང་པ་ཉིད་ཀྱི་
བར་ཡང་དེ་དང་འདྲའོ། །དྲན་པ་ཉེ་བར་གཞག་པ་བཞི་ནས་སངས་རྒྱས་ཀྱི་ཆོས་མ་
འདྲེས་པ་བཅོ་བརྒྱད་ཀྱི་བར་དང་། ཆོས་ཉིད་དང་། ཆོས་གནས་པ་ཉིད་དང་། དེ་
བཞིན་ཉིད་དང་། ཡང་དག་པའི་མཐའ་དང༌། བསམ་གྱིས་མི་ཁྱབ་པའི་དབྱིངས་ཀྱི་
ཡོན་ཏན་རྣམས་ཀྱང་དེ་དང་འདྲའོ། །དེའི་ཕྱིར་དེ་བཞིན་གཤེགས་པ་དགྲ་བཅོམ་པ་
ཡང་དག་པར་རྫོགས་པའི་སངས་རྒྱས་རྣམས་ཆོས་ཐམས་ཅད་ལ་དབང་བསྒྱུར་བ་
ཐམས་ཅད་མཁྱེན་པ་ཞེས་བརྗོད་དེ། ལྷ་དང་མི་དང་ལྷ་མ་ཡིན་གྱི་འཇིག་རྟེན་ན་
བསྟི་སྟང་དུ་བྱ། བླ་མར་བྱ་ཞིང་། རིམ་གྲོ་བྱེད། མཆོད་པ་བྱེད་དོ། །
དེ་ཅིའི་ཕྱིར་ཞེ་ན། ཕ་རོལ་ཏུ་ཕྱིན་པ་དྲུག་པོ་དག་གི་སྣོད་ཡིན་པའི་ཕྱིར་རོ། །དེ་
ལྟར་གོང་མ་བཞིན་དུ་སྦྱར་ཏེ། དེ་བཞིན་གཤེགས་པ་རྣམས་ནི་སངས་རྒྱས་ཀྱི་ཆོས་
མ་འདྲེས་པ་བཅོ་བརྒྱད་ཀྱི་བར་དང༌། རྣམ་པ་ཐམས་ཅད་མཁྱེན་པ་ཉིད་ཀྱི་ཡེ་ཤེས་
དང་༑ སྙིང་རྗེ་ཆེན་པོ་དང༌། བྱམས་པ་ཆེན་པོའི་སྣོད་ཡིན་པའི་ཕྱིར་མཆོད་པ་
བརྙེས་སོ། །དེ་བཞིན་དུ་ཉོན་མོངས་པ་དང་། བག་ཆགས་ཀྱི་མཚམས་སྦྱོར་བ་
ཐམས་ཅད་སྤངས་པ་དང༌། དེ་བཞིན་དུ་ཀུན་ནས་ཉོན་མོངས་པ་མེད་པ་དང༌། རྣམ་
པར་བྱང་བ་མེད་པ་དང༌། སྐྱེ་བ་མེད་པ་དང་། འགག་པ་མེད་པ་དང༌། བླང་བ་མེད་
པ་དང་། དོར་བ་མེད་པ་དང་། གདེག་པ་མེད་པ་དང༌། གཞག་པ་མེད་པ་དང༌།
155



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
འགྲོ་བ་མེད་པ་དང་། འོང་བ་མེད་པ་དང་། གནས་པ་མེད་པ་དང་། ཕ་རོལ་ཏུ་ཕྱིན་
པ་རྣམས་ཀྱི་སྣོད་ཡིན་པའི་ཕྱིར་མཆོད་པ་བརྙེས་སོ། །ཀུན་དགའ་བོ་གཞན་ཡང་
ཤར་ཕྱོགས་ཀྱི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་གི་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་དང་། དེ་
བཞིན་དུ་ལྷོ་དང་། ནུབ་དང་། བྱང་ཕྱོགས་དང་། འོག་དང་། སྟེང་གི་ཕྱོགས་དང་།
དེ་བཞིན་དུ་ཕྱོགས་མཚམས་བཞིའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་་་
སྙེད་དག་གི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་དེ་དག་ལ་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་བསྐལ་
པའམ༑ བསྐལ་པ་ལས་ལྷག་པའམ། བསྐལ་བ་བརྒྱའམ། བསྐལ་བ་སྟོང་ངམ།
བསྐལ་པ་འབུམ་མམ། བསྐལ་བ་བརྒྱ་ཕྲག་དུ་མའམ། བསྐལ་པ་སྟོང་ཕྲག་དུ་
མའམ༑ བསྐལ་པ་འབུམ་ཕྲག་དུ་མའམ། བསྐལ་པ་བྱེ་བ་ཁྲག་ཁྲིག་འབུམ་ཕྲག་དུ་
མར་འདི་ལྟ་སྟེ། མེ་ཏོག་དང་། ཕྲེང་བའམ། སྤོས་དང་། བྱུག་པ་དང་། ཕྱེ་མ་དང་།
ཆོས་གོས་དང་། གོས་དང་། གདུགས་དང་། རྒྱལ་མཚན་དང་། བ་དན་དག་དང་།
རོལ་མོའི་སྒྲ་སྣ་ཚོགས་ཀྱིས་བསྟི་སྟང་དུ་བྱེད། བླ་མར་བྱེད། རིམ་གྲོར་བྱེད། མཆོད་
པ་བྱེད་པ་དང་། རིགས་ཀྱི་བུའམ། རིགས་ཀྱི་བུ་མོ་གཞན་ལ་ལ་ཞིག་ཤེས་རབ་ཀྱི་
ཕ་རོལ་ཏུ་ ཕྱིན་པ་འདི་འཛིན་པ་དང༌། འཆང་བ་དང༌། ཀློག་པ་དང༌། ཀུན་ཆུབ་
པར་བྱེད་པ་དང་། ཡི་གེར་འདྲི་བ་དང་། ཡི་གེར་འབྲིར་འཇུག་པ་ནས་གླེགས་བམ་
དུ་བྱས་པ་ལ་འདི་ལྟ་སྟེ། མེ་ཏོག་དང༌། ཕྲེང་བ་དང༌། སྤོས་དང༌། བྱུག་པ་དང༌། ཕྱེ་
མ་དང་། ཆོས་གོས་དང་། གོས་དང་། གདུགས་དང་། རྒྱལ་མཚན་དང་། བ་
དན་དག་དང༌། རོལ་མོའི་སྒྲ་སྣ་ཚོགས་ཀྱིས་བསྟི་སྟང་དུ་བྱེད། བླ་མར་བྱེད། རིམ་
གྲོ་བྱེད། མཆོད་པ་བྱེད་པའི་བསོད་ནམས་ ཀྱི་ ཕུང་པོ་འདི་ཉིད་ལས་ ཤེས་ རབ་
156



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཀྱི་ཕ་རོལ་ཏུ་ཕྱིན་པ་འདི་ཉིད་ཡོངས་སུ་བཟུང་བའི་བསོད་ནམས་ཀྱི་ཕུང་པོ་ནི་དེ་
བཞིན་གཤེགས་པ་ལས་ཡོངས་སུ་བཟུང་འདི་བསོད་ནམས་ཀྱི་ཕུང་པོ་ནི་དེ་བཞིན་
གཤེགས་པ་ལས་ཡོངས་སུ་བཟུང་བའི་བསོད་ནམས་ཀྱི་ཕུང་པོ་སྔ་མའི་གནས་་་་་་
མཆོག་ཅེས་བྱའོ། །གཙོ་བོ་ཞེས་བྱའོ། །རབ་མཆོག་ཅེས་བྱའོ། །བླ་ན་མེད་པ་ཞེས་
བྱའོ་༑ ༑གོང་ན་མེད་པ་ཞེས་བྱའོ། །
དེ་ཅིའི་ཕྱིར་ཞེ་ན། ཀུན་དགའ་བོ་རིགས་ཀྱི་བུའམ། རིགས་ཀྱི་བུ་མོ་དེ་བཞིན་
གཤེགས་པ་ལས་ཡོངས་སུ་བཟུང་བའི་བསོད་ནམས་ཀྱི་ཕུང་པོ་ཤེས་རབ་ཀྱི་ཕ་རོལ་
ཏུ་ཕྱིན་པ་དང་བྲལ་བ་ནི་ལྷ་དང་མི་རྣམས་ཀྱི་ནང་དུ་སྐྱེ་བར་བྱེད་དེ། འཁོར་བ་ན་
འཁོར་བར་བྱེད་ཅིང་། ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་མི་བྱེད་
དོ༑ །ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་མ་རྫོགས་ན། དེ་བཞིན་གཤེགས་
པའི་སྟོབས་བཅུ་ཡོངས་སུ་རྫོགས་པར་མི་འགྱུར་རོ། །དེ་བཞིན་དུ་སྦྱར་ཏེ། རྣམ་པ་
ཐམས་ཅད་མཁྱེན་པ་ཉིད་ཀྱི་བར་དུ་ཡོངས་སུ་རྫོགས་པར་མི་འགྱུར་རོ། །ཀུན་
དགའ་བོ་གང་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་པ་དང༌། འཆང་བ་
དང་། ཚུལ་བཞིན་དུ་ཡིད་ལ་བྱེད་པའི་བར་དུ་བྱེད་པ་དེ་ཡང་དག་པ་ཇི་ལྟ་བ་བཞིན་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་ཡོངས་སུ་རྫོགས་པར་བྱེད་པར་འགྱུར་རོ། །དེ་
བཞིན་དུ་བསམ་གཏན་གྱི་ཕ་རོལ་ཏུ་ཕྱིན་པ་ནས། ་ སྦྱིན་པའི་ཕ་རོལ་ཏུ་ཕྱིན་པའི་
བར་དུ་ཡོངས་སུ་རྫོགས་པར་བྱེད་པར་འགྱུར་རོ། །དེ་བཞིན་དུ་དྲན་པ་ཉེ་བར་
གཞག་པ་བཞི་ཡོངས་སུ་རྫོགས་པར་བྱེད་པར་འགྱུར་རོ། །
སངས་རྒྱས་ཀྱི་ཆོས་མ་འདྲེས་པ་བཅུ་བརྒྱད་ཀྱི་བར་དུ་ཡོངས་སུ་རྫོགས་པར་བྱེད་
པར་འགྱུར་ཞིང་། ཉན་ཐོས་དང་རང་སངས་རྒྱས་ཀྱི་ས་ལས་འདས་ནས། བྱང་ཆུབ་
སེམས་དཔའི་སྐྱོན་མེད་པ་ལ་འཇུག་ཅིང་། བྱང་ཆུབ་སེམས་དཔའི་མངོན་པར་ཤེས་
157



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།་
པ་རྣམས་ཀྱང་འཐོབ་སྟེ། བྱང་ཆུབ་སེམས་དཔའི་མངོན་པར་ཤེས་པ་དེ་དག་གིས་
སངས་རྒྱས་ཀྱི་ཞིང་ནས་སངས་རྒྱས་ཀྱི་ཞིང་དུ་འགྲོ་བར་འགྱུར་ཞིང་། ལུས་གང་
གིས་ སངས་ རྒྱས་ཀྱི་ཞིང་ཡོངས་སུ་དག་པར་བྱེད་པ་དང་། སེམས་ཅན་རྣམས་ཡོངས་
སུ་སྨིན་པར་བྱེད་པའི་ལུས་ཡོངས་སུ་འཛིན་ཏེ། ཡང་ན་འཁོར་ལོས་སྒྱུར་བའི་རྒྱལ་
པོའི་ཆ་བྱད་ཀྱིས་སམ། ཡང་ན་ཁམས་ཀྱི་རྒྱལ་པོར་གྱུར་པས་སམ། ཡང་ན་རྒྱལ་
རིགས་ཤིང་སཱ་ལ་ཆེན་པོ་ལྟ་བུར་གྱུར་པས་སམ། ཡང་ན་བྲམ་ཟེའི་རིགས་ཤིང་སཱ་
ལ་ཆེན་པོ་ལྟ་བུར་གྱུར་པས་སམ། ཡང་ན་བརྒྱ་བྱིན་གྱི་གཟུགས་ཀྱིས་སམ། ཡང་ན་
ཚངས་པའི་གཟུགས་ཀྱིས་སམ། ཡང་ན་རྣམ་ཐོས་ཀྱི་བུའི་གཟུགས་ཀྱིས་སེམས་ཅན་
རྣམས་ཡོངས་སུ་སྨིན་པར་བྱེད་པར་འགྱུར་རོ། །ཀུན་དགའ་བོ་དེ་ལྟ་བས་ན་ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསྟི་སྟང་དུ་བྱེད། བླ་མར་བྱེད། རིམ་གྲོ་བྱེད།
མཆོད་པ་བྱེད་ན། སངས་རྒྱས་ཀྱི་ཆོས་ཐམས་ཅད་ཀྱི་རྒྱུ་བསགས་པར་འགྱུར། ཕུན་
སུམ་ཚོགས་པ་ཐམས་ཅད་བཟུང་བར་འགྱུར། དེ་བཞིན་གཤེགས་པ་རྣམས་ལ་བསྟི་
སྟང་བྱས་པར་འགྱུར། བླ་མར་བྱས་པར་འགྱུར། རིམ་གྲོ་བྱས་པར་འགྱུར། མཆོད་
པ་བྱས་པར་འགྱུར་རོ། །
ཀུན་དགའ་བོ་གཞན་ཡང་ཕྱོགས་བཅུའི་འཇིག་རྟེན་གྱི་ཁམས་དཔག་ཏུ་མེད་པ་དག་
ན་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་གང་
དག་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་པ་དེ་དག་ལ་གཟུགས་ཀྱི་སྐུ་་་་་
དང་། ཆོས་ཀྱི་སྐུར་ལྟ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་
གཟུང་བར་བྱ། བཅང་བར་བྱ། ཀུན་ཆུབ་པར་བྱ། གཞན་དག་ལ་ཡང་རྒྱ་ཆེར་ཡང་
དག་པར་བསྟན་པར་བྱ། ཚུལ་བཞིན་དུ་ཡིད་ལ་བྱས་ཏེ། དེས་ན་ཕྱོགས་བཅུ་ཀུན་
གྱི་འཇིག་རྟེན་གྱི་ཁམས་དཔག་ཏུ་མེད་གྲངས་མེད་པ་དག་གི་དེ་བཞིན་གཤེགས་པ་
158



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རྣམས་མཐོང་བར་འགྱུར་རོ།།
ཀུན་དགའ་བོ་གཞན་ཡང་རིགས་ཀྱི་བུའམ། རིགས་ཀྱི་བུ་མོ་དེ་བཞིན་གཤེགས་པ་
དགྲ་བཅོམ་པ་ཡང་དག་པར་རྫོགས་པའི་སངས་རྒྱས་མངོན་སུམ་དུ་མཐོང་བར་་་་་་
འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་གཟུང་བར་བྱ། བཅང་བར་བྱ།
ཀླག་པར་བྱ། ཀུན་ཆུབ་པར་བྱ། ཚུལ་བཞིན་དུ་ཡིད་ལ་བྱའོ། །ཞེས་དང༌། དེ་ནས་
བཅོམ་ལྡན་འདས་ལ་ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །
བཙུན་པ་བཅོམ་ལྡན་འདས་བྱང་ཆུབ་སེམས་དཔའི་ཐེག་པ་པའི་རིགས་ཀྱི་བུའམ།
རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་བསྟན། བཤད། རྣམ་
པར་ཕྱེ། གསལ་བར་བྱས། ཡང་དག་པར་རབ་ཏུ་བསྟན་ཏེ། འདི་སྐད་ཅེས་ཚུར་
ཤོག རིགས་ཀྱི་བུ་ཁྱོད་ཀྱིས་ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ལ་ནན་ཏན་གྱིས་ཤིག་ཅེས་ཀྱང་བརྗོད་ན། བཙུན་པ་བཅོམ་ལྡན་འདས་རིགས་ཀྱི་
བུའམ༈ རིགས་ཀྱི་བུ་མོ་དེ་གཞི་དེ་ལས་བསོད་ནམས་ཇི་སྙེད་ཅིག་སྐྱེད་ལགས།
བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ་རིགས་ཀྱི་བུའམ། རིགས་
ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་དོ། །
ཀུན་དགའ་བོ་འདི་ཇི་སྙམ་དུ་སེམས། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་
ཞིག་གིས་འཛམ་བུ་གླིང་གི་སེམས་ཅན་གང་དག་ཡིན་པ་དེ་དག་རྒྱུན་དུ་ཞུགས་པའི་
འབྲས་བུ་ལ་བཀོད་ན། ཀུན་དགའ་བོ་འདི་ཇི་སྙམ་དུ་སེམས། རིགས་ཀྱི་བུའམ།
རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་སྙམ་མམ། གསོལ་པ།
བཙུན་པ་བཅོམ་ལྡན་འདས་མང་ལགས་སོ། །བཙུན་པ་བདེ་བར་གཤེགས་པ་མང་
ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ་རིགས་ཀྱི་
བུའམ། རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་དོན་བཟང་པོ་
159



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཚིག་འབྲུ་བཟང་པོ་འདི་དག་གཞན་དག་ལ་རྣམ་གྲངས་འདིས་རྗོད་ཅིང་སྟོན་ལ།
གསལ་བར་བྱེད་ཅིང་རྣམ་པར་འབྱེད་དེ། ཡང་དག་པར་རབ་ཏུ་སྟོན་ལ་དེ་ལ་འདི་
སྐད་ཅེས། ཀྱེ་ཚུར་ཤོག རིགས་ཀྱི་བུ་ཁྱོད་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་
ཞིག ཆོངས་ཤིག ཀུན་ཆུབ་པར་གྱིས་ཤིག ལྷོགས་ཤིག ཚུལ་བཞིན་དུ་ཡིད་ལ་
གྱིས་ཤིག ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནན་ཏན་དུ་གྱིས་
ཤིག་ཅེས་ཀྱང་བརྗོད་ན། དེ་ནི་དེ་བས་ཆེས་བསོད་ནམས་མང་དུ་སྐྱེད་དོ། །དེ་ཅིའི་
ཕྱིར་ཞེ་ན། ཀུན་དགའ་བོ་རྒྱུན་དུ་ཞུགས་པ་རྣམས་ནི་ཤེས་རབ་ཀྱི་ཕ་རོལ་ཏུ་ཕྱིན་
པ་འདིས་རབ་ཏུ་ཕྱེ་བ་ཡིན་པའི་ཕྱིར་རོ། །ཀུན་དགའ་བོ་འཛམ་བུ་གླིང་གི་སེམས་
ཅན་རྣམས་ལྟ་ཡང་ཞོག དེ་བཞིན་དུ་གླིང་བཞི་པའི་སེམས་ཅན་རྣམས་ལྟ་ཡང་ཞོག
སྟོང་ཆུང་ངའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ལྟ་ཡང་ཞོག སྟོང་གཉིས་པ་
བར་མའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ལྟའང་ཞོག ཀུན་དགའ་བོ་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་རྣམས་ལྟའང་ཞོག་ལ། །
ཀུན་དགའ་བོ་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན།
སེམས་ཅན་ཇི་སྙེད་ཡོད་པ་དེ་དག་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་
གིས་རྒྱུན་དུ་ཞུགས་པའི་འབྲས་བུ་ལ་བཀོད་ན། ཀུན་དགའ་བོ་འདི་ཇི་སྙམ་དུ་སེམས།
རིགས་ཀྱི་བུའམ། རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་སྙམ་མམ།
གསོལ་བ། བཙུན་པ་བཅོམ་ལྡན་འདས་མང་ལགས་སོ། །བཙུན་པ་བདེ་བར་གཤེགས་
པ་མང་ལགས་སོ། །
བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ་རིགས་ཀྱི་བུའམ། རིགས་ཀྱི་
བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་དོན་བཟང་པོ། ཚིག་འབྲུ་བཟང་པོ་འདི་
གཞན་དག་ལ་རྗོད་ཅིང་སྟོན་ལ། གསལ་བར་བྱེད་ཅིང་རྣམ་པར་འབྱེད་དེ། ཡང་དག་
160



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པར་རབ་ཏུ་སྟོན་ན། རིགས་ཀྱི་བུའམ། །རིགས་ཀྱི་བུ་མོ་དེའི་བསོད་ནམས་ནི་རིགས་
ཀྱི་བུའམ། རིགས་ཀྱི་བུ་མོ་སྔ་མ་དེ་དག་གི་བསོད་ནམས་པས་ཆེས་མང་དུ་སྐྱེད་དེ།
དེ་ནི་སྟོན་པའམ། སྟོན་པ་གང་ཡང་རུང་བའམ། བླ་མའི་གནས་ལྟ་བུའམ། ཚངས་
པ་མཚུངས་པར་སྤྱོད་པ་ཡིན་པར་ཤེས་པར་བྱའོ། །དེ་ཅིའི་ཕྱིར་ཞེ་ན། ཀུན་དགའ་བོ་
འདས་པའི་ཡང་དག་པར་རྫོགས་པའི་སངས་རྒྱས་རྣམས་ཀྱང་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ལ་བསླབས་ནས། རྣམ་པ་ཐམས་ཅད་མཁྱེན་པ་ཉིད་བརྙེས་ཤིང་། གང་
དག་མ་འོངས་པ་ན་འབྱུང་བར་འགྱུར་བའི་དེ་བཞིན་གཤེགས་པ་དེ་དག་ཀྱང་ཤེས་རབ་
ཀྱི་ཕ་རོལ་ཏུ་ཕྱིན་པ་འདི་ལ་བརྟེན་ནས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་མངོན་པར་རྫོགས་པར་འཚང་རྒྱ་བར་འགྱུར་ལ། དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་གང་དག་དེ་ལྟར་ཕྱོགས་བཅུའི་འཇིག་
རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་བཞུགས་ཏེ། འཚོ་ཞིང་གཞེས་ལ་
ཆོས་ཀྱང་སྟོན་པ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབས་ནས།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་
ཤིང་། གཞན་མཁས་པ་ཚངས་པ་མཚུངས་པར་སྤྱོད་པ་དང་། ཉན་ཐོས་དང༌། རང་
སངས་རྒྱས་བྱུང་བ་གང་དག་ཡིན་པ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཉིད་ལ་བསླབས་ནས་བྱུང་ལ། དེ་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་
གང་དག་ཉན་ཐོས་ཀྱི་སའམ། རང་སངས་རྒྱས་ཀྱི་ས་ལས་འདས་ནས་ཕྱིར་མི་ལྡོག་
པའི་བྱང་ཆུབ་སེམས་དཔའི་སྐྱོན་མེད་པ་ལ་འཇུག་པ་དེ་དག་ཀྱང་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ཉིད་ལ་བསླབས་ནས་གྱུར་པ་ཡིན། ཉན་ཐོས་ཀྱི་ཐེག་པ་བ་རྣམས་ཀྱང་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབས་ནས། དགྲ་བཅོམ་པ་ཉིད་ཐོབ།
འཐོབ་པར་འགྱུར། དེ་བཞིན་དུ་རང་སངས་རྒྱས་ཀྱི་ཐེག་པ་བ་རྣམས་ཀྱང་རང་བྱང་
161



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཆུབ་ཐོབ། ། འཐོབ་པར་འགྱུར་ལ། བྱང་ཆུབ་སེམས་དཔའི་ཐེག་པ་བ་རྣམས་
ཀྱང་བྱང་ཆུབ་སེམས་དཔའི་སྐྱོན་མེད་པ་ལ་ཞུགས་པའི་ཕྱིར་རོ། །དེ་
ཀུན་དགའ་བོ་དེ་ལྟ་བས་ན་རིགས་ཀྱི་བུའམ། རིགས་ཀྱི་བུ་མོ་དེ་བཞིན་གཤེགས་པ་
མངོན་དུ་གྱུར་པ་ལ། མེ་ཏོག་རྣམ་པ་སྣ་ཚོགས་ནས། བ་དན་གྱི་བར་དག་དང་། རོལ་
མོའི་སྒྲ་སྣ་ཚོགས་ཀྱིས་བསྟི་སྟང་དུ་བྱ་བར་འདོད་པ་དང༌། རི་མོར་བྱ་བར་འདོད་པ་
དང༌། མཆོད་པ་བྱ་བར་འདོད་པས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ཡི་གེར་
བྲིས་སམ། ཡི་གེར་འབྲིར་བཅུག་ནས་གླེགས་བམ་དུ་བྱས་ཏེ། མེ་ཏོག་རྣམ་པ་སྣ་ཚོགས་
ནས། བ་དན་གྱི་བར་དག་དང་། རོལ་མོའི་སྒྲ་སྣ་ཚོགས་ཀྱིས་བསྟི་སྟང་དུ་བྱ། བླ་མར་
བྱ། རི་མོར་བྱ། མཆོད་པར་བྱའོ། །དོན་གྱི་དབང་འདི་མཐོང་བ་ཉིད་ཀྱིས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་སངས་རྒྱས་པར་གྱུར་ན། བདག
གིས་སུ་ལ་བསྟི་སྟང་དུ་བྱ། བླ་མར་བྱ། རི་མོར་བྱ། མཆོད་པ་བྱ་ཞིང་བརྟེན་ཏེ་གནས་
པར་བྱ་སྙམ་ན། ཀུན་དགའ་བོ་ལྷ་དང་བཅས། བདུད་དང་བཅས། ཚངས་པ་དང་
བཅས། དགེ་སྦྱོང་དང་བྲམ་ཟེར་བཅས་པའི་སྐྱེ་དགུ་ལྷ་དང་མི་དང་ལྷ་མ་ཡིན་དང་
བཅས་པའི་འཇིག་རྟེན་ན་ངས་ང་དང་འདྲ་བའམ། ལྷག་པ་ཡང་མཐོང་ནས། དེ་ནས་
ངས་འདི་སྙམ་དུ་བསམས་ཏེ། ངས་ཆོས་ཞི་བ་གྱ་ནོམ་པ་གང་མངོན་པར་རྫོགས་པར་
སངས་རྒྱས་པ་དེ་ཉིད་ལ་བསྟི་སྟང་དུ་བྱ། བླ་མར་བྱ། རི་མོར་བྱ། མཆོད་པ་བྱ་ཞིང་
བརྟེན་ཏེ་གནས་པར་བྱའོ་སྙམ་མོ། །
ཀུན་དགའ་བོ་ཆོས་དེ་གང་ཞེ་ན། འདི་ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཉིད་དེ། ཀུན་དགའ་བོ་ང་དེ་ལྟར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་
བསྟི་སྟང་དུ་བྱེད། བླ་མར་བྱེད། རི་མོར་བྱེད། མཆོད་པ་བྱེད་ཅིང་བརྟེན་ཏེ་གནས་
ན༑ ཀུན་དགའ་བོ་རིགས་ཀྱི་བུའམ། རིགས་ཀྱི་བུ་མོ་བླ་ན་མེད་པ་ཡང་དག་པར་
l62



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འདོད་པས་ཤེས་རབ་ཀྱི་
ཕ་རོལ་ཏུ་ཕྱིན་པ་འདི་ལ་མེ་ཏོག་དང་། བདུག་པ་དང་། སྤོས་དང་། ཕྲེང་བ་དང་། །
བྱུག་པ་དང་། ཕྱེ་མ་དང་། གོས་དང་། གདུགས་དང་། རྒྱལ་མཚན་དང་། བ་དན་
དག་གིས་བསྟི་སྟང་དུ་བྱ་བ་དང་། བླ་མར་བྱ་བ་དང་། རི་མོར་བྱ་བ་དང༌། མཆོད་
པ་བྱ་བ་དང་། རིགས་ཀྱི་བུའམ། རིགས་ཀྱི་བུ་མོ་ཉན་ཐོས་ཀྱི་ཐེག་པ་ལ་ཡང་དག་
པར་ཞུགས་པའམ། རང་སངས་རྒྱས་ཀྱི་ཐེག་པ་ལ་ཡང་དག་པར་ཞུགས་པ་དག་
གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་མེ་ཏོག་དང་། བདུག་པ་དང༌། སྤོས་
དང་། ཕྲེང་བ་དང་། བྱུག་པ་དང་། ཕྱེ་མ་དང་། གོས་དང་། གདུགས་དང་། རྒྱལ་
མཚན་དང༌། བ་དན་དག་གིས་བསྟི་སྟང་དུ་བྱ་བ་དང༌། བླ་མར་བྱ་བ་དང༌། རི་མོར་
བྱ་བ་དང་། མཆོད་པ་བྱ་བ་ལྟ་ཅི་སྨོས། དེ་ཅིའི་ཕྱིར་ཞེ་ན། ཤེས་རབ་ཀྱི་ཕ་རོལ་ཏུ་
ཕྱིན་པ་ལས་ནི་བྱང་ཆུབ་སེམས་དཔའ་རྣམས་བྱུང་ལ། བྱང་ཆུབ་སེམས་དཔའ་
རྣམས་ལས་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་རྣམས་བྱུང་ཞིང་། དེ་བཞིན་གཤེགས་པ་ལས་ནི་ཉན་ཐོས་དང་། རང་སངས་
རྒྱས་རྣམས་བྱུང་བའི་ཕྱིར་ཏེ། ཀུན་དགའ་བོ་དེ་ལྟ་བས་ན་རིགས་ཀྱི་བུའམ། །
རིགས་ཀྱི་བུ་མོ་ཐེག་པ་ཆེན་པོ་བ་རྣམས་དང་། ཉན་ཐོས་ཀྱི་ཐེག་པ་བ་རྣམས་དང༌།
རང་སངས་རྒྱས་ཀྱི་ཐེག་པ་བ་རྣམས་ཀྱིས་གང་ལ་བསླབས་ན་རིགས་ཀྱི་བུའམ།
རིགས་ཀྱི་བུ་མོ་རྣམས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་
རྫོགས་པར་སངས་རྒྱས་པ་དང༌། མངོན་པར་རྫོགས་པར་འཚང་རྒྱ་བ་དང༌། མངོན་
པར་རྫོགས་པར་འཚང་རྒྱ་བར་འགྱུར་བའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་
ལ་མེ་ཏོག་དང་། བདུག་པ་དང༌། སྤོས་དང་། ཕྲེང་བ་དང་། བྱུག་པ་དང་། ཕྱེ་མ་
དང་། གོས་དང་། གདུགས་དང་། རྒྱལ་མཚན་དང་། བ་དན་དག་གིས་བསྟི་སྟང་
163



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དུ་བྱའོ། །བླ་མར་བྱའོ། །རི་མོར་བྱའོ། །མཆོད་པར་བྱའོ། །ཀུན་དགའ་བོ་འདི་ཇི་
སྙམ་དུ་སེམས། རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་འཛམ་བུ་
གླིང་གི་སེམས་ཅན་ཇི་སྙེད་པ་དེ་དག་ཐམས་ཅད་རྒྱུན་དུ་ཞུགས་པའི་འབྲས་བུ་ལ་
བཀོད་ན། ཀུན་དགའ་བོ་འདི་ཇི་སྙམ་དུ་སེམས། རིགས་ཀྱི་བུའམ། རིགས་ཀྱི་བུ་
མོ་དེ་གཞི་དེ་ལས་བསོད་ནམས་མང་དུ་སྐྱེད་སྙམ་མམ། གསོལ་བ། བཙུན་པ་
བཅོམ་ལྡན་འདས་མང་ལགས་སོ། །བཙུན་པ་བདེ་བར་གཤེགས་པ་མང་ལགས་
སོ༑ ༑བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ་རིགས་ཀྱི་བུའམ།
རིགས་ཀྱི་བུ་མོ་གང་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་དོན་བཟང་པོ་ཚིག་འབྲུ་
བཟང་པོ་འདི་གཞན་དག་ལ་རྒྱ་ཆེར་རྗོད་ཅིང་སྟོན་ལ་རྣམ་པར་འབྱེད་དེ། གསལ་
བར་བྱེད་ཅིང་ཡང་དག་པར་རབ་ཏུ་སྟོན་ལ། འདི་སྐད་ཅེས་ཚུར་ཤོག རིགས་ཀྱི་
བུ་ཁྱོད་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་ཞིག ཆོངས་ཤིག །ལྷོགས་ཤིག་
ཀུན་ཆུབ་པར་གྱིས་ཤིག ཚུལ་བཞིན་དུ་ཡིད་ལ་གྱིས་ཤིག ཇི་སྐད་བསྟན་པའི་ཤེས་
རབ་ཀྱི་ཕ་རོལ་ཏུ་ཕྱིན་པ་ལ་ནན་ཏན་གྱིས་ཤིག་ཅེས་ཀྱང་རྗོད་ན། དེ་ནི་དེ་བས་
ཆེས་བསོད་ནམས་མང་དུ་སྐྱེད་དོ། ། |
དེ་ཅིའི་ཕྱིར་ཞེ་ན། ཀུན་དགའ་བོ་རྒྱུན་དུ་ཞུགས་པ་རྣམས་ནི་ཤེས་རབ་ཀྱི་ཕ་རོལ་
ཏུ་ཕྱིན་པས་རབ་ཏུ་ཕྱེ་བ་ཡིན་པའི་ཕྱིར་རོ། །ཀུན་དགའ་བོ་གཞན་ཡང་རིགས་ཀྱི་
བུའམ༈ རིགས་ཀྱི་བུ་མོ་གང་ལ་ལ་ཞིག་གིས་འཛམ་བུ་གླིང་གི་སེམས་ཅན་ཇི་སྙེད་
པ་དེ་དག་ཐམས་ཅད་ལན་ཅིག་ཕྱིར་འོང་བའི་འབྲས་བུ་དང་། ཕྱིར་མི་འོང་བའི་
འབྲས་བུ་དང༌། དགྲ་བཅོམ་པ་ཉིད་དང༌། རང་བྱང་ཆུབ་ལ་བཀོད་ན། ཀུན་དགའ་
བོ་འདི་ཇི་སྙམ་དུ་སེམས། རིགས་ཀྱི་བུ་འམ། རིགས་ཀྱི་བུ་མོ་དེ་གཞི་དེ་ལས་
བསོད་ནམས་མང་དུ་སྐྱེད་སྙམ་མམ། གསོལ་བ། བཙུན་པ་བཅོམ་ལྡན་འདས་མང་
164



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ལགས་སོ། །བཙུན་པ་བདེ་བར་གཤེགས་པ་མང་ལགས་སོ། །བཅོམ་ལྡན་འདས་
ཀྱིས་བཀའ་སྩལ་བ། ཀུན་དགའ་བོ་རིགས་ཀྱི་བུའམ། རིགས་ཀྱི་བུ་མོ་གང་ཞིག་
ཤེས་རབ་ཀྱི་ཕ་རོལ་ཏུ་ཕྱིན་པ་དོན་འཟང་པོ་ཚིག་འབྲུ་བཟང་པོ་འདི་གཞན་དག་ལ་
རྒྱ་ཆེར་རྗོད་ཅིང་འཆད་པ་ནས། ཡང་དག་པར་རབ་ཏུ་སྟོན་པའི་བར་དུ་བྱེད་ཅིང་
འདི་སྐད་དུ་རིགས་ཀྱི་བུ་ཁྱོད་ཚུར་ཤོག ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་
ཞིག་ཅེས་བྱ་བ་ནས། ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་
ནན་ཏན་གྱིས་ཤིག་ཅེས་ཀྱང་བརྗོད་པའི་བར་དུ་བྱེད་ན། དེ་ནི་དེ་བས་ཆེས་བསོད་
ནམས་མང་དུ་སྐྱེད་དོ། །དེ་ཅིའི་ཕྱིར་ཞེ་ན། ཀུན་དགའ་བོ་རང་སངས་རྒྱས་ཀྱི་བར་
དག་ནི་ཤེས་རབ་ཀྱི་ཕ་རོལ་ཏུ་ཕྱིན་པས་རབ་ཏུ་ཕྱེ་བ་ཡིན་པའི་ཕྱིར་རོ། །དེ་བཞིན་
དུ་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་གི་སེམས་
ཅན་རྣམས་ལ་ཡང་སྦྱར་བར་བྱའོ། ། །
ཀུན་དགའ་བོ་གཞན་ཡང་རིགས་ཀྱི་བུའམ། རིགས་ཀྱི་བུ་མོ་གང་ལ་ལས་འཛམ་བུ་
གླིང་གི་སེམས་ཅན་ཇི་སྙེད་པ་དེ་དག་ཐམས་ཅད་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཡང་དག་པར་འཛིན་དུ་བཅུག་པ་དང༌། གང་ཞིག་གིས་ཤེས་རབ་ཀྱི་
ཕ་རོལ་ཏུ་ཕྱིན་པ་དོན་བཟང་པོ་ཚིག་འབྲུ་བཟང་པོ་འདི་གཞན་དག་ལ་རྒྱ་ཆེར་སྟོན་
ཅིང་འཆད་ལ། རྣམ་པར་འབྱེད་ཅིང་གསལ་བར་བྱེད་དེ། ཡང་དག་པར་སྟོན་ལ།
འདི་སྐད་དུ་རིགས་ཀྱི་བུ་ཁྱོད་ཚུར་ཤོག ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་ལ་སློབས་ཤིག གང་གི་ཚེ་འདི་ལ་སློབ་པ་དེའི་ཚེ་རྣམ་པ་ཐམས་ཅད་
མཁྱེན་པ་ཉིད་ཀྱི་ཆོས་རྣམས་འཐོབ་པར་འགྱུར་རོ་ཞེས་བརྗོད་ན། དེ་ནི་བསོད་
ནམས་མཚུངས་པར་འགྱུར་རོ། །དེ་ཅིའི་ཕྱིར་ཞེ་ན། ཀུན་དགའ་བོ་ཕྱོགས་བཅུའི་
འཇིག་རྟེན་གྱི་ཁམས་ན་དང་པོ་སེམས་བསྐྱེད་པའི་བྱང་ཆུབ་སེམས་དཔའ་རྣམས་་་
|65



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ནས་ས་བཅུ་ལ་གནས་པའི་བྱང་ཆུབ་སེམས་དཔའ་སེམས་དཔའ་ཆེན་པོ་ཇི་སྙེད་པ་
དག་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་ངེས་པར་འབྱུང་བའི་ཕྱིར་རོ། །དེ་
བཞིན་དུ་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ལ་་་
ཡང་སྦྱར་བར་བྱའོ། །ཀུན་དགའ་བོ་གཞན་ཡང་རིགས་ཀྱི་བུའམ། རིགས་ཀྱི་བུ་མོ་
གང་ལ་ལ་ཞིག་གིས་འཛམ་བུ་གླིང་གི་སེམས་ཅན་ཇི་སྙེད་པ་དེ་དག་ཐམས་ཅད་ཕྱིར་
མི་ལྡོག་པའི་ས་ལ་བཀོད་ན། ཀུན་དགའ་བོ་འདི་ཅི་སྙམ་དུ་སེམས། རིགས་ཀྱི་
བུའམ༑ རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་སྙམ་མམ། །
གསོལ་བ། བཙུན་པ་བཅོམ་ལྡན་འདས་མང་ལགས་སོ། ། ན་
བཙུན་པ་བདེ་བར་གཤེགས་པ་མང་ལགས་སོ། །བཅོམ་ལྡན་འདས་ཀྱིས་བཀའ་
སྩལ་བ། ཀུན་དགའ་བོ་རིགས་ཀྱི་བུའམ། རིགས་ཀྱི་བུ་མོ་གང་ཞིག་ཤེས་རབ་ཀྱི་
ཕ་རོལ་ཏུ་ཕྱིན་པ་དོན་བཟང་པོ་ཚིག་འབྲུ་བཟང་པོ་འདི་གཞན་དག་ལ་རྒྱ་ཆེར་རྗོད་
པ་ནས་ཡང་དག་པར་སྟོན་པའི་བར་དུ་བྱེད་ལ། འདི་སྐད་ཅེས་ཚུར་ཤོག རིགས་ཀྱི་
བུ་ཁྱོད་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་ཞིག་ཅེས་བྱ་བ་ནས། ཇི་སྐད་བསྟན་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་ནན་ཏན་གྱིས་ཤིག རིགས་ཀྱི་བུ་ཁྱོད་
གང་གི་ཚེ་ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་སློབ་པ་དེའི་ཚེ་
རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་རྣམས་འཐོབ་པར་འགྱུར་ཞིང་། དེའི་ཚེ་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་
བར་འགྱུར་རོ་ཞེས་བརྗོད་ན། དེ་ནི་དེ་བས་ཆེས་བསོད་ནམས་མང་དུ་སྐྱེད་དོ། །དེ་
ཅིའི་ཕྱིར་ཞེ་ན། ཀུན་དགའ་བོ་འདི་ལྟར་བྱང་ཆུབ་སེམས་དཔའ་སེམས་དཔའ་ཆེན་
པོ་རྣམས་ཀྱི་ཕྱིར་མི་ལྡོག་པའི་ས་དེ་དང་། དེ་བཞིན་དུ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཀྱི་བར་ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བའི་་་་
156



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཕྱིར་རོ། །དེ་བཞིན་དུ་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་
སྙེད་དག་ལ་འང་སྦྱར་བར་བྱའོ། །ཀུན་དགའ་བོ་གཞན་ཡང་རིགས་ཀྱི་བུའམ།།
རིགས་ཀྱི་བུ་མོ་གང་ལ་ལ་ཞིག་གིས་འཛམ་བུ་གླིང་གི་སེམས་ཅན་ཇི་སྙེད་པ་དེ་དག་
ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འཛིན་དུ་བཅུག་སྟེ། དེ་
དག་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དོན་བཟང་པོ་ཚིག་འབྲུ་བཟང་པོ་འདི་ཉིད་རྗོད་
པ་ནས། ཡང་དག་པར་སྟོན་པའི་བར་དུ་བྱེད་ལ། འདི་སྐད་དུ་རིགས་ཀྱི་བུ་ཁྱོད་ཚུར་
ཤོག ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་ཤིག་ཅེས་བྱ་བ་ནས། ཇི་སྐད་བསྟན་
པའི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་ནན་ཏན་གྱིས་ཤིག གང་གི་ཚེ་ཁྱོད་ཀྱིས་
ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནན་ཏན་བྱས་པ་དེའི་ཚེ། ཤེས་
རབ་ཀྱི་ཕ་རོལ་ཏུ་ཕྱིན་པ་ལ་སློབ་པར་འགྱུར་རོ། །
གང་གི་ཚེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབས་པ་དེའི་ཚེ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་
རྗོད་པ་བས། གང་ཞིག་ཕྱིར་མི་ལྡོག་པའི་བྱང་ཆུབ་སེམས་དཔའ་དེ་ཉིད་ལ་ཤེས་
རབ་ཀྱི་ཕ་རོལ་ཏུ་ཕྱིན་པ་འདི་སྟོན་པ་ནས། ཡང་དག་པར་རབ་ཏུ་སྟོན་པའི་བར་དུ་
བྱེད་ལ། དེ་ལ་འདི་སྐད་དུ་རིགས་ཀྱི་བུ་ཁྱོད་ཚུར་ཤོག ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ཟུང་ཞིག་ཅེས་བྱ་བ་ནས། ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་ནན་ཏན་གྱིས་ཤིག ནན་ཏན་བྱས་ན་ཁྱོད་རིམ་གྱིས་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་ཀྱང་
བརྗོད་ན། དེ་ནི་དེ་བས་ཆེས་བསོད་ནམས་མང་དུ་སྐྱེད་པར་འགྱུར་རོ། །དེ་བཞིན་
དུ་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ལ་ཡང་རྒྱ་
ཆེར་སྦྱར་བར་བྱའོ། །ཀུན་དགའ་བོ་གཞན་ཡང་འཛམ་བུ་གླིང་གི་སེམས་ཅན་ཇི་
167



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
སྙེད་པ་དང༌། གླིང་བཞི་པའི་སེམས་ཅན་ཇི་སྙེད་པ་དེ་དག་ཐམས་ཅད་བླ་ན་མེད་པ་
ཡང་དག་པར་རྫོགས་པའི་བྱང་ཆུབ་ལས་ཕྱིར་མི་ལྡོག་པར་གྱུར་ལ། རིགས་ཀྱི
བུའམ། རིགས་ཀྱི་བུ་མོ་གང་ལ་ལ་ཞིག་གིས་དེ་དག་ལ་ཤེས་རབ་ཀྱི་ཕ་རོལ་ཏུ་ཕྱིན་
པ་དོན་བཟང་པོ་ཚིག་འབྲུ་བཟང་པོ་འདི་སྟོན་པ་བས་ནི་གཞན་གང་ཞིག་འདི་སྐད་
ཅེས་བདག་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་་་་་
རྫོགས་པར་འཚང་རྒྱ་བར་བྱ་ཞིང་མངོན་པར་སངས་རྒྱས་ནས་ཀྱང་ངན་སོང་གསུམ་
པོ་དག་ཏུ་ལྟུང་བའི་སེམས་ཅན་རྣམས་གདོན་པར་བྱའོ་ཞེས་ཟེར་བ་དེ་ལ་རིགས་ཀྱི་
བུའམ། རིགས་ཀྱི་བུ་མོ་ལ་ལ་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་དོན་བཟང་པོ་
ཚིག་འབྲུ་བཟང་པོ་འདི་སྟོན་ན། །རིགས་ཀྱི་བུའམ། རིགས་ཀྱི་བུ་མོ་དེ་ཆེས་བསོད་
ནམས་མང་དུ་སྐྱེད་དོ། །
དེ་ཅིའི་ཕྱིར་ཞེ་ན། ཕྱིར་མི་ལྡོག་པའི་བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ལ་ནི་མཚར་ཅིག་ཆོས་བསྟན་མི་དགོས་ཏེ། དེ་དག་རྫོགས་པའི་བྱང་ཆུབ་ལ་
གཞོལ་ཞིང་། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཀྱང་ཕྱིར་མི་
ལྡོག་པ་དག་ཡིན་ལ། འདི་ནི་འཁོར་བ་ལ་ཡིད་བྱུང་ཞིང་སྙིང་རྗེ་ཆེན་པོ་ལ་འཇུག་
པས་ཡོངས་སུ་གཟིར་བའི་ཕྱིར་རོ། །ཞེས་དང༌། བཅོམ་ལྡན་འདས་ཀྱིས་བཀའ་
སྩལ་བ། ཀུན་དགའ་བོ་དེ་དེ་བཞིན་ཏེ། ལེགས་པར་སྨྲས་སོ། །ཤེས་རབ་ཀྱི་ཕ་
རོལ་ཏུ་ཕྱིན་པ་ཡུན་རིང་པོ་ཇི་སྲིད་དུ་འཇིག་རྟེན་ན་སྤྱོད་པར་འགྱུར་བ་ཡུན་རིང་པོ་
དེ་སྲིད་དུ་འཇིག་རྟེན་ན་སངས་རྒྱས་དཀོན་མཆོག་ནུབ་པར་མི་འགྱུར་རོ། །དེ་བཞིན་
དུ་སྦྱར་ཏེ། འཇིག་རྟེན་ན་ཆོས་ཀྱི་འཁོར་ལོ་བསྐོར་བའི་བར་དུ་ཡོད་པར་འགྱུར་རོ།།
དེ་ཅིའི་ཕྱིར་ཞེ་ན། ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཐ་ན་ཐོས་པ་
ཙམ་ཡང་དོན་ཆེན་པོ་ཡིན་ན། གང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཛིན་པ་
168



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དང་༑ འཆང་བ་དང༌། ཀློག་པ་དང་། ཀུན་ཆུབ་པར་བྱེད་པ་དང༌། ཚུལ་བཞིན་དུ་
ཡིད་ལ་བྱེད་པ་དང་། འདི་ལྟ་སྟེ། མེ་ཏོག་དང་། འབྲས་བུ་དང་། སྤོས་དང་། བྱུག་
པ་དང་། ཕྱེ་མ་དང་། བདུག་པ་དང་། མར་མེ་དང་། གདུགས་དང་། རྒྱལ་མཚན་
དང་། བ་དན་དག་དང་། རོལ་མོའི་སྒྲ་སྣ་ཚོགས་ཀྱིས་བསྟི་སྟང་དུ་བྱེད་པ་དང༌། བླ་
མར་བྱེད་པ་དང་། རི་མོར་བྱེད་པ་དང་། མཆོད་པར་བྱེད་པ་ལྟ་སྨོས་ཀྱང་ཅི་དགོས།
དེ་ཅིའི་ཕྱིར་ཞེ་ན། ཀུན་དགའ་བོ་རིགས་ཀྱི་བུའམ། རིགས་ཀྱི་བུ་མོའམ། ལྷའི་
བུའམ༑ ལྷའི་བུ་མོ་གང་ལ་ལའི་རྣ་ལམ་དུ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གྲག་
པ་དེ་དག་ཐམས་ཅད་ནི་དགེ་བའི་རྩ་བ་དེ་ཉིད་ཀྱིས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་བའི་ཕྱིར་རོ། །
དེ་ཅིའི་ཕྱིར་ཞེ་ན། ཀུན་དགའ་བོ་འདི་ལྟར་འདས་པའི་དུས་ན་དེ་བཞིན་གཤེགས་
པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉན་ཐོས་ཀྱི་དགེ་འདུན་དང་
བཅས་པ་གང་དག་བྱུང་བ་དེ་དག་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་
བསླབས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་པར་གྱུར་ཅིང་། ཕུང་པོ་ལྷག་མ་མེད་པའི་མྱ་ངན་ལས་འདས་པའི་
དབྱིངས་སུ་མྱ་ངན་ལས་འདས་ལ། མ་འོངས་པའི་དུས་ན་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཉན་ཐོས་ཀྱི་དགེ་འདུན་དང་བཅས་
པ་གང་དག་འབྱུང་བར་འགྱུར་བ་དེ་དག་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་་་
ཕྱིན་པ་འདི་ཉིད་ལ་བསླབས་ནས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
མངོན་པར་རྫོགས་པར་འཚང་རྒྱ་བར་འགྱུར་ཞིང་། ཕུང་པོ་ལྷག་མ་མེད་པའི་མྱ་ངན་
ལས་འདས་པའི་དབྱིངས་སུ་ཡོངས་སུ་མྱ་ངན་ལས་འདའ་བར་འགྱུར་བ་དང༌། ད་
ལྟར་ཕྱོགས་བཅུའི་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན་ད་་་་་
169



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཉན་ཐོས་
ཀྱི་དགེ་འདུན་དང་བཅས་པ་གང་དག་བཞུགས་ཏེ་འཚོ་ཞིང་གཞེས་ལ་ཆོས་ཀྱང་སྟོན་
པ་དེ་དག་ཐམས་ཅད་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ལ་བསླབས་ནས་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་་་
རྒྱས་ཏེ། ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་
ངན་ལས་འདའ་བའི་ཕྱིར་རོ། ། ན ་
དེ་ཅིའི་ཕྱིར་ཞེ་ན། ཀུན་དགའ་བོ་འདི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པའི་ནང་དུ་
བྱང་ཆུབ་ཀྱི་ཆོས་ཐམས་ཅད་འདུས་ཤིང་། སངས་རྒྱས་ཀྱི་ཆོས་ཐམས་ཅད་དང༌།
རང་སངས་རྒྱས་ཀྱི་ཆོས་རྣམས་དང༌། ཉན་ཐོས་ཀྱི་ཆོས་རྣམས་ཀྱང་འདུས་ལ། དགེ་
བའི་ཆོས་ཐམས་ཅད་ཀྱང་སྒྲུབ་པ་དང་། ཆོས་ཐམས་ཅད་ཡང་དག་པར་སྡུད་པ་ཡིན་
པའི་ཕྱིར་རོ། །ཀུན་དགའ་བོ་གཞན་ཡང་ཁྱོད་ཀྱིས་བྱམས་པའི་ལུས་ཀྱི་ལས་དང༌།
བྱམས་པའི་ངག་གི་ལས་དང༌། བྱམས་པའི་ཡིད་ཀྱི་ལས་ཀྱིས་ང་ལ་བསྙེན་བཀུར་
བྱས་ཏེ། དེའི་ཕྱིར་ད་ལྟར་ང་འཚོ་ཞིང་སྡོད་པའི་ལུས་འདི་ལ་ཁྱོད་ཀྱིས་དགའ་བ་
དང༌༑ དང་པ་དང༌། གུས་པར་བྱས་སོ། །ང་འདས་པའི་འོག་ཏུ་ཡང་ཁྱོད་ཀྱིས་ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ལ་དགའ་བ་དང་། དད་པ་དང་། གུས་པར་གྱིས་ཤིག
ཀུན་དགའ་བོ་ང་ཡོངས་སུ་མྱ་ངན་ལས་འདས་པའི་འོག་ཏུ་ཁྱོད་ཀྱིས་ཅི་ནས་ཀྱང་་་་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉིད་ཆུད་ཟ་བར་མི་འགྱུར་བ་དང༌། ཡོངས་སུ་
མྱ་ངན་ལས་འདས་པའི་འོག་ཏུ་ཅི་ནས་ཀྱང་ཡི་གེ་གཅིག་ཀྱང་ནུབ་པར་མི་འགྱུར་བ་
དེ་ལྟར་ལན་གཉིས་ལན་གསུམ་དུ་ཁྱོད་ཀྱི་ལག་ཏུ་གཏད་དོ། ། བདག་
ཀུན་དགའ་བོ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཇི་སྲིད་དུ་འཇིག་རྟེན་ན་སྤྱོད་པ་
དེ་སྲིད་དུ་དེ་བཞིན་གཤེགས་པ་འཇིག་རྟེན་ན་བཞུགས་པར་རིག་པར་བྱའོ། །དེ་
170



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
སྲིད་དུ་དེ་བཞིན་གཤེགས་པ་འཇིག་རྟེན་ན་སེམས་ཅན་རྣམས་ལ་ཆོས་སྟོན་པར་་་་
རིག་པར་བྱའོ། །ཀུན་དགའ་བོ་སེམས་ཅན་དེ་དག་ནི་དེ་བཞིན་གཤེགས་པ་མཐོང་
བ་དང་། དེ་བཞིན་གཤེགས་པ་ལས་ཆོས་ཐོས་པ་དང་མི་འབྲལ་བར་རིག་པར་བྱའོ།།
དེ་དག་ནི་དེ་བཞིན་གཤེགས་པའི་ཐད་ན་ཚངས་པར་སྤྱད་པ་སྤྱོད་པར་རིག་པར་བྱ་
སྟེ༑ ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉན་པར་བྱེད། ཡི་གེར་འདྲི་བར་བྱེད། ཡི་
གེར་འདྲིར་འཇུག་པར་བྱེད། ཀུན་ཆུབ་པར་བྱེད། རྗོད་པར་བྱེད། འཛིན་པར་བྱེད། །
འཆང་བར་བྱེད། ཀློག་པར་བྱེད། སྟོན་པར་བྱེད། ཚུལ་བཞིན་དུ་ཡིད་ལ་བྱེད་ཅིང་།
དེ་བཞིན་དུ་འདི་ལྟ་སྟེ། མེ་ཏོག་དང་། ཕྲེང་བ་དང༌། སྤོས་དང་། བྱུག་པ་དང་།
བདུག་པ་དང་། མར་མེ་དང༌། ཕྱེ་མ་དང༌། མར་དང་། འབྲུ་མར་དང༌། སྒྲོན་མ་
དང༌༑ གོས་དང༌། གདུགས་དང༌། རྒྱལ་མཚན་དང༌། བ་དན་དག་དང༌། མཆོད་
པའི་ཡོ་བྱད་རྣམ་པ་མང་པོ་གཞན་དག་གིས་ཀྱང་བསྟི་སྟང་དུ་བྱེད་པར་འགྱུར། བླ་
མར་བྱེད་པར་འགྱུར། རི་མོར་བྱེད་པར་འགྱུར། མཆོད་པར་འགྱུར། རྗེད་པར་
འགྱུར་རོ། །ཞེས་གསུངས་སོ། །
གཉིས་པ་ཆོས་སྦྱིན་གྱི་ཕན་ཡོན་བྱེ་བྲག་ཏུ་བསྟན་པ་ལ་གཉིས་ཏེ། ཆོས་ཀྱི་སྦྱིན་པ་
ངོས་གཟུང་བ་དང་། དེའི་ཕན་ཡོན་བསྟན་པའོ། །དང་པོ་ནི། ལྷག་བསམ་བསྐུལ་
བའི་མདོ་ལས། ཟང་ཟིང་མེད་པའི་ཆོས་ཀྱི་སྦྱིན་པ་རྙེད་པ་དང་བཀུར་སྟི་ཡོངས་སུ་
སྤངས་ཤིང༌། གོས་དང་ཟས་ལ་རེ་བ་མེད་པར་ཕན་པའི་དངོས་པོ་སྔོན་དུ་འགྲོ་བའི་
སེམས་ཀྱིས་རྒྱུན་མི་འཆད་པར་ཡང་དང་ཡང་དུ་ཆོས་ཀྱི་སྦྱིན་པ་བྱིན་པ་གང་ཡིན་པ།
ཞེས་དང༌། བྱམས་པའི་སེང་གེའི་སྒྲ་ཆེན་པོ་ཞེས་བྱ་བའི་མདོ་ལས།རིགས་ཀྱི་བུ་
དག འདི་ལ་བྱང་ཆུབ་སེམས་དཔའ་མང་དུ་ཐོས་པ་ཡོངས་སུ་འཚོལ་བར་བྱེད་པ་
དེ དང་༑ དེ་མང་དུ་ཐོས་པར་གྱུར་ནས་གྲོང་དང༌། གྲོང་ཁྱེར་དང་། གྲོང་རྡལ་དང་།
171



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྒྱལ་པོའི་ཕོ་བྲང་དང་། ཡུལ་འཁོར་དག་ཏུ་ཞུགས་ཏེ། ཆོས་ཀྱི་སྦྱིན་པ་བྱིན་པར་
བྱེད་པ་དང་། གང་ལས་ཀྱང་ཐ་ན་ལེགས་སོ་ཞེས་བྱ་བ་ཙམ་ཅུང་ཟད་ཀྱི་རེ་བ་མེད་
ཅིང་༑ དེ་གོས་པ་མེད་པའི་སེམས་ཀྱིས་གཞན་དག་ལ་ཆོས་སྟོན་པར་བྱེད་པ་དང༌།
དེ་གོས་པ་མེད་པའི་སེམས་དང་ལྡན་པས་འདི་ལྟ་སྟེ། ཆོས་ཀྱི་སྦྱིན་པའི་སྦྱིན་པ་འདི་
ནི་སངས་རྒྱས་བཅོམ་ལྡན་འདས་རྣམས་ཀྱིས་བསྔགས་ཤིང་བསྟོད་པ་ཡིན་པས་ན།
མཆོག་ཡིན་ནོ་ཞེས་དགའ་བ་ཉམས་སུ་མྱོང་བར་བྱེད་པ་སྟེ། དེ་དག་ནི་སྦྱིན་པ་དམ་
པ༑ སྦྱིན་པ་གཙོ་བོ་འདི་ལ་གནས་པ་ཡིན་ནོ་ཞེས་ཡང་དག་པར་མཐོང་བ་ན་དགའ་
བ་ཉམས་སུ་མྱོང་བར་བྱེད་ཅིང་། སེམས་ཅན་འཇིག་རྟེན་གྱི་ཟང་ཟིང་ཡོངས་སུ་
གཏོང་བ་ལ་མངོན་པར་བརྩོན་པ་གཞན་དག་ལ་ནི་དགའ་བར་མི་བྱེད་དོ། །
ཞེས་དང་། བཅོམ་ལྡན་འདས། བདག་ནི་ཟང་ཟིང་གིས་བསྒོས་པའི་སེམས་ཀྱི་རྒྱུད་
ཀྱིས་ཆོས་སྟོན་པར་མི་བགྱིད་ཀྱི། བདག་ནི་ཟང་ཟིང་མ་མཆིས་པའི་སེམས་ཀྱིས་
ཆོས་སྟོན་པར་བགྱིད་པ་དང༌། ཞེས་དང་། བྱང་ཆུབ་སེམས་དཔའི་སྡེ་སྣོད་ཅེས་བྱ་
བའི་ཆོས་ཀྱི་རྣམ་གྲངས་ལས། དེ་ལ་ཆོས་སྦྱིན་པ་གང་ཞེ་ན། གང་ཇི་ལྟར་ཐོས་པའི་
ཆོས་རྣམས་སྟོན་པའོ། །ཞེས་གསུངས་སོ། །མཛོད་ལས་ཀྱང་། ཆོས་སྦྱིན་ཉོན་
མོངས་ཅན་མིན་པས། །མདོ་སོགས་ཡང་དག་ཇི་བཞིན་སྟོན། །ཞེས་དང་། དེའི་
རང་འགྲེལ་ལས། ཆོས་ཀྱི་སྦྱིན་པ་ནི་མདོ་ལ་སོགས་པ་ཉོན་མོངས་པ་ཅན་མ་ཡིན་
པས་ཡང་དག་པ་ཇི་ལྟ་བ་བཞིན་སྟོན་པའོ། །དེའི་ཕྱིར་གང་དག་ཆོས་ལོག་པར་
འཆད་པར་བྱེད་པའམ། སེམས་ཉོན་མོངས་པ་ཅན་རྙེད་པ་དང་བཀུར་སྟི་དང༌།
གྲགས་པ་འདོད་པས་འཆད་པ་དེ་དག་ནི་བདག་ཉིད་ཀྱི་བསོད་ནམས་ཆེན་པོ་ཉམས་
པར་བྱེད་པ་ཡིན་ནོ། །ཞེས་སོ། འོ་ན། །ཟང་ཟིང་དང་བཅས་པའི་སེམས་ཀྱིས་ཆོས་
སྟོན་པ་ཇི་ལྟ་བུ་ཞིག་ཅེ་ན། ལྷག་བསམ་བསྐུལ་བའི་མདོ་ལས། བྱམས་པ། ཕྱི་མའི་
172



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དུས་ན་བྱང་ཆུབ་སེམས་དཔའི་ཐེག་པ་པའི་ཟང་ཟིང་དང་བཅས་པའི་ཆོས་ཀྱི་སྦྱིན་
པ་ལ་ཆེས་ཡི་རང་བར་འགྱུར་ལ། ཟང་ཟིང་མེད་པ་ལ་ནི་མ་ཡིན་ཏེ། ཤེས་རབ་
འཆལ་བར་གྱུར་པ་དེ་དག་ལ་ལྟོས། དེ་དག་འདི་ལྟར་མཛའ་བཤེས་ཀྱི་ཁྱིམ་དང༌།
སློང་མོ་སྟེར་བའི་ཁྱིམ་ལ་རྟེན་ཅིང་། ཇི་ལྟར་བདག་ལ་དད་ཅིང་བཀུར་སྟིར་བྱེད་
པར་འགྱུར་སྙམ་པའི་སེམས་དེ་ལྟ་བུས་ཆོས་ཀྱི་སྦྱིན་པ་བྱིན་པར་བྱེད་དེ། དེ་དག་
གིས་ཟང་ཟིང་མེད་པའི་ཆོས་ཀྱི་སྦྱིན་པ་བོར་ནས། གོས་དང་། ཟས་དང་། མལ་ཆ་
དང༌༑ སྟན་དང་། ནད་ཀྱི་གསོས་སྨན་དང་། ཡོ་བྱད་ཀྱི་ཕྱིར་གཞན་དག་ལ་ཆོས་
སྟོན་པར་འགྱུར་རོ། །བྱམས་པ། འདི་ལྟ་སྟེ། དཔེར་ན། མི་ལ་ལ་ཞིག་ལ་ཁྱི་
རོའམ། མི་རོའམ། སྤྲེའུའི་རོ་ཡང་རུང་སྟེ། ཤི་བ། རུལ་བ། ནམ་པོ་ཞིག་མགུལ་
བར་བཏགས་ན། གཙང་སྦྲ་འདོད་པའི་ཕྱིར་ངོ་ཚ་ཞིང་མི་དགའ་ལ་ཡོངས་སུ་སྤོང་
བར་བྱེད་དོ། ། །།
དེ་བཞིན་དུ་དེ་དག་ཟང་ཟིང་མེད་པའི་ཆོས་ཀྱི་སྦྱིན་པས་ངོ་ཚ་ཞིང་མི་དགའ་བར་་་་
བྱེད་དེ། མནོག་མེད་པར་ཤེས་ནས་སྐྱོ་སྟེ་འདོར་ཞིང་འགྲོ་བར་འགྱུར་རོ། །གང་གི་
ཕྱིར་བདག་ཅག་ལ་གོས་དང་ཟས་མི་སྦྱིན་པར་སེམས་པས་ན། བདག་ཅག་གི་ཆོས་
ཀྱི་སྦྱིན་པ་ནི་དོན་མེད་པ་ཡིན་ཏེ། བདག་ཅག་ནི་འདི་ན་དོན་མེད་པར་མི་དགའ་
ཞིང་འདུག་གོ་ཞེས་ཟེར་ནས། དེ་དག་ལུས་བརྒྱན་པ་ཆེད་ཆེར་བྱ་བའི་ཕྱིར་སློབ་མ་
སྡུད་པར་བྱེད་ཀྱི། སེམས་ཅན་བསྡུ་བ་ཆེད་ཆེར་བྱ་བའི་ཕྱིར་ནི་མ་ཡིན་ནོ། །དེ་དག་
འདི་སྐད་དུ་བདག་ཅག་ནི་སྙིང་རྗེ་བས་འཁོར་སྡུད་པར་བྱེད་ཀྱི། བདག་ཅག་ལ་ནི་
བསྙེན་བཀུར་བྱེད་པ་ཅི་ཡང་དགོས་པ་མེད་དོ། །བདག་ཅག་ནི་ཕན་པའི་དངོས་
པོས་སེམས་ཅན་ཡོངས་སུ་སྨིན་པར་བྱ་བའི་ཕྱིར། གྲོང་དང་
། གྲོང་ཁྱེརདང་། གྲོང་
རྡལ་དང་། ཡུལ་འཁོར་དང་། རྒྱལ་པོའི་ཕོ་བྲང་དག་ཏུ་འགྲོ་བར་ཟད་དོ་ཞེས་སྐྱེ་བོ་
173



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མང་པོ་དེ་དག་ཤེས་པར་བྱེད་དེ། དེ་དག་གི་སེམས་ནི་གོས་དང་ཟས་ལ་སོང་བར་
འགྱུར་རོ། །བྱམས་པ། ང་ནི་སེམས་ཟང་ཟིང་དང་བཅས་པ་ལ་སེམས་ཅན་ཡོངས་
སུ་སྨིན་པར་བྱེད་པ་ཞེས་མི་སྨྲའོ། །དེ་ཅིའི་ཕྱིར་ཞེ་ན། དེ་ནི་བདག་ཉིད་ཀྱང་ཡོངས་
སུ་མ་སྨིན་ན། སེམས་ཅན་རྣམས་ཡོངས་སུ་སྨིན་པར་བྱེད་པ་ལྟ་ཅི་སྨོས་ཏེ། གནས་
འདི་ནི་ཐོབ་པར་སླ་བའི་ངོ་བོ་མ་ཡིན་པའི་ཕྱིར་རོ། །བྱམས་པ། ང་ནི་བསྙེན་བཀུར་
ལྷུར་ལེན་ཅིང་ལུས་ཀྱི་བསྙེན་བཀུར་གྱི་བདེ་བའི་སྦགས་པར་གྱུར་པ་ལ་ཕན་པའི་
དངོས་པོ་ཉིད་དུ་མི་སྨྲའོ། །དེ་ཅིའི་ཕྱིར་ཞེ་ན། དེ་ནི་ལུས་ལ་བདེ་བར་བསྙེན་བཀུར་
བྱ་བའི་ཕྱིར་འཁོར་སྡུད་པར་བྱེད་ཀྱི། ནན་ཏན་དུ་བསྒྲུབ་པ་ལ་གནས་པའི་ཕྱིར་ནི་
མ་ཡིན་པའི་ཕྱིར་རོ། །ཞེས་གསུངས་སོ། ། དེ་ལ་
ཆོས་ལོག་པར་འཆད་པར་བྱེད་པ་ཇི་ལྟ་བུ་ཞེ་ན། བྱང་ཆུབ་སེམས་དཔའི་སྡེ་སྣོད་
ལས༑ ཤཱ་རིའི་བུ། གཞན་ཡང་དགེ་སློང་རྣམས་དེའི་ཚེ་དེའི་དུས་ན་དམ་པའི་ཆོས་
ནུབ་པའི་དུས་ཀྱི་ཚེ་འདི་ལྟ་བུའི་མདོ་སྡེ་དང་། ཆོས་འདུལ་བ་ལ་བརྩོན་པའི་དགེ་
སློང་གཞོན་ནུ་རིང་པོ་མ་ལོན་པ་འབྱུང་བར་འགྱུར་ཏེ། དེ་དག་དེས་པ་དང༌། དད་
པ་དང༌། ལྷག་པའི་བསམ་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་
ཡང་དག་པར་ཞུགས་པ་དེ་དག་འདི་ལྟ་བུའི་མདོ་སྡེ་མཉན་ཏེ་ཐོས་ནས་དགའ་་་་
དང་༑ མོས་པ་རྒྱ་ཆེན་པོ་འཐོབ་པར་འགྱུར་བ་དེ་དག་ལ་དེ་དག་གི་མཁན་པོ་དང་།
སློབ་དཔོན་གྱིས་ཆོས་དཀར་པོ་གཅོད་པར་བྱེད་དེ། འདི་ལྟ་བུ་ནི། སངས་རྒྱས་ཀྱི་
ཚིག་མ་ཡིན། འདི་ནི། སངས་རྒྱས་ཀྱི་བྱང་ཆུབ་མ་ཡིན། འདི་ནི། འདུལ་བ་མ་
ཡིན། འདི་ནི། སྟོན་པའི་བསྟན་པ་མ་ཡིན་ནོ། །ཞེས་བཟློག་པ་དང་། དེ་དག་དད་
པས་རབ་ཏུ་བརྟགས་ནས། འདི་ནི། བདག་ཅག་གི་དོན་འདོད་པ་ཡང་དག་པ་ཡིན་
ནོ༑ ༑ཞེས་སྨྲས་ནས་སངས་རྒྱས་ཀྱི་བྱང་ཆུབ་སྤོང་བར་འགྱུར་རོ། །དགེ་སློང་གསར་
174



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བུ་དེ་དག་དད་པ་དང་། ཡིད་ཆེས་པས་རབ་ཏུ་བརྟགས་ནས་སྔོན་གྱི་དགེ་བ་ཀུན་
འཇོམས་པར་འགྱུར། ཡང་དག་པར་གཅོད་པར་འགྱུར་རོ། །དེ་དག་དགེ་བའི་རྩ་བ་
ཆད་ནས་བདུད་སྡིག་ཅན་གྱིས་ཆོས་རྣམས་ལས་ཀུན་ནས་བསླངས་ནས་ཆོས་ཀྱིས་
ཕོངས་པར་འགྱུར་བའི་ལས་མངོན་པར་འདུ་བྱེད་པར་འགྱུར་ཏེ། དེ་དག་འཆི་བའི་
དུས་ཀྱི་ཚེ་མ་དུལ་བར་འཆི་བར་འགྱུར། འཆི་བ་ཆེན་པོར་མངོན་པར་འགྲོ་བར་
འགྱུར༑ སེམས་ཅན་དམྱལ་བའི་ལས་མངོན་པར་འདུ་བྱེད་པར་འགྱུར་ཏེ། དེ་དག་
ཀྱང་ཤཱ་རིའི་བུ། དེ་བཞིན་གཤེགས་པས་རབ་ཏུ་མཁྱེན་ཏོ། །ཞེས་སོ། ། །
གཉིས་པ་ཆོས་ཀྱི་སྦྱིན་པའི་ཕན་ཡོན་བསྟན་པ་ནི། རྒྱན་སྟུག་པོ་བཀོད་པའི་མདོ་
ལས༑ དེ་ནས་འཇམ་དཔལ་གཞོན་ནུར་གྱུར་པ་སྟན་ལས་ལངས་ཏེ། བླ་གོས་ཕྲག་
པ་གཅིག་ལ་གཟར་ནས་པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་ལྡན་
འདས་ཤཱཀྱ་ཐུབ་པ་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
སངས་རྒྱས་གང་ན་བ་དེ་ལོགས་སུ་ཐལ་མོ་སྦྱར་ཏེ་ཕྱག་འཚལ་ནས་བཅོམ་ལྡན་་་་་་
འདས་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་མཚམས་མེད་པ་ལྔ་བགྱིས་
པ་རྣམས་དང་། དམ་པའི་ཆོས་སྤོང་བ་རྣམས་དང༌། འཕགས་པ་སྤོང་བ་རྣམས་དང༌།
མནར་མེད་པ་ལ་གཞོལ་བ་རྣམས་དང༌། མ་དང་ཕ་ལ་སྙིང་རིང་བ་རྣམས་དང་།
ཚངས་པ་འགུམས་པ་རྣམས་དང༌། བ་ལང་དང་། དགུམ་པ་འགུམས་པའི་སེམས་
ཅན་རྣམས་ཇི་ལྟར་ཡོངས་སུ་འགྲོལ་བར་འགྱུར། བཅོམ་ལྡན་འདས་སེམས་ཅན་དེ་
དག་འཁོར་བའི་སྡུག་བསྔལ་ལས་ཇི་ལྟར་ཡོངས་སུ་འགྲོལ་བར་འགྱུར། །
བཅོམ་ལྡན་འདས་ཀྱིས་བཀའ་སྩལ་བ། འཇམ་དཔལ་སྦྱིན་པ་གཉིས་བྱིན་པའི་
སེམས་ཅན་རྣམས་འཁོར་བའི་སྡུག་བསྔལ་ལས་ཡོངས་སུ་འགྲོལ་བར་འགྱུར་ཏེ།
དེ་འདི་ལྟར་ཆོས་ཀྱི་སྦྱིན་པ་དང་། ཟང་ཟིང་གི་སྦྱིན་པའོ། ། །
175



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཆོས་ཀྱི་སྦྱིན་པས་ནི་སྐྱེ་བ་དྲན་པར་འགྱུར་རོ། །ཟང་ཟིང་གི་སྦྱིན་པས་ནི་སེམས་ཅན་
ཐམས་ཅད་ལ་ཕན་བཏགས་པར་འགྱུར་རོ། །ཟང་ཟིང་གི་སྦྱིན་པས་ནི་བཀྲེས་པ་
དང༌། སྐོམ་པའི་སྡུག་བསྔལ་ཡོངས་སུ་སྦྱོང་ངོ༌། །ཆོས་ཀྱི་སྦྱིན་པས་ནི་སེམས་ཅན་
དམྱལ་བ་དང་། བྱོལ་སོང་གི་སྐྱེ་གནས་དང་། གཤིན་རྗེའི་འཇིག་རྟེན་གྱི་འཁོར་
བའི་སྡུག་བསྔལ་ལས་ཡོངས་སུ་འགྲོལ་ཏོ། །འཇམ་དཔལ་སྦྱིན་པ་གཉིས་པོ་འདི་
བྱིན་ན་སྦྱིན་པ་ཐམས་ཅད་འདུས་པར་འགྱུར་རོ། །འཇམ་དཔལ་གཞན་ཡང་སྦྱིན་པ་
ལྔས་སྦྱིན་པ་དང་ཉེ་བའི་སྦྱིན་པ་ཐམས་ཅད་འདུས་པར་བགྱུར་ཏེ། ལྔ་གང་ཞེ་ན་
འདི་ལྟ་སྟེ། བཞོན་པ་སྦྱིན་པ་དང་། གདུགས་སྦྱིན་པ་དང་། དར་སྦྱིན་པ་དང་། གོས་
སྦྱིན་པ་དང༌། ཆོས་གོས་དང་། བསོད་སྙོམས་དང་། མལ་ཆ་དང་། སྟན་དང་། ནད་
ཀྱི་རྐྱེན་སྨན་དང༌། ཡོ་བྱད་སྦྱིན་པ་རྣམས་ཀྱིས་སྡུག་བསྔལ་ཐམས་ཅད་ཡོངས་སུ་
སྦྱངས་པར་འགྱུར་རོ། །
འཇམ་དཔལ་ཡང་སེམས་ཅན་ལ་ལ་མཚམས་མེད་པ་ལྔ་བྱེད་པ་དག་གམ། དམ་
པའི་ཆོས་སྤོང་བ་དག་གམ། ། འཕགས་པ་སྤོང་བ་དག་གམ། མནར་མེད་པ་ལ་
གཞོལ་བ་དག་གམ། བསྐལ་པར་གནས་པ་དག་གམ། སེམས་ཅན་གང་ལ་ལ་
དཀོན་མཆོག་གསུམ་ལ་སྙིང་རིང་བའམ། སངས་རྒྱས་དང་ཆོས་དང་དགེ་འདུན་ལ་
གནོད་པ་བྱེད་པའམ། ཚོགས་ཀྱི་ནོར་ལ་འཕྲོག་པ་དག་གམ། ཆུང་ངུ་ན་ལུག་གསོད་
པ་དག་ཀྱང་རུང་། ཕྱག་དར་བ་ཡང་རུང་། སྨེ་ཤ་ཅན་ཡང་རུང་སྟེ། འཇམ་དཔལ་
སུས་ཤིན་ཏུ་རྒྱས་པ་ཆེན་པོ་རྨད་དུ་བྱུང་བའི་ཆོས་སྟུག་པོའི་རྒྱན་རིན་པོ་ཆེ་འདི་ཐོས་
པ་དང་། འདྲི་བ་དང༌། འདྲིར་འཇུག་པ་དང༌། ཀློག་པ་དང༌། ཀུན་ཆུབ་པར་བྱེད་པ་
དང་། གཞན་ལའང་རྒྱ་ཆེར་ཡང་དག་པར་སྟོན་པ་དང༌། ཆུང་ངུ་ན་ཡི་གེ་གཅིག་
ཀྱང་རུང་སྟེ་རྗོད་པ་དང༌། སུའང་ཆོས་དེ་སྨྲ་བ་ལ་མཆོད་ཅིང་རིམ་གྲོ་བྱེད་པ་དང༌།
176



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ནང་བར་ལངས་ནས་ངོ་ཕྲད་པར་བྱེད་ཅིང་ལྟ་བ་དང་སྔར་སྨྲ་བ་སྦྱིན་པར་བྱེད་པ་
དང༌། ལག་པས་རེག་པར་བྱེད་པའི་སེམས་ཅན་དེ་དག་ཐམས་ཅད་འཇམ་དཔལ་
སེམས་ཅན་དམྱལ་བ་དང་། བྱོལ་སོང་གི་སྐྱེ་གནས་དང༌
། གཤིན་རྗེའི་འཇིག་རྟེན་
གྱི་སྡུག་བསྔལ་ཐམས་ཅད་ལས་ཡོངས་སུ་འགྲོལ་བར་འགྱུར་རོ། །འཇམ་དཔལ་
སའི་ཕྱོགས་གང་ན་ཆོས་སྨྲ་བ་འདུག་གམ། དེའི་དུར་རམ། རོའམ། རོ་བམ་པ་
ཞིག་ཡོད་ལ། དེའི་ངོ་མཐོང་ན་ཡང་མཚམས་མེད་པའི་ལས་ལྔ་རྣམས་བྱང་བར་
འགྱུར་རོ། །
འཇམ་དཔལ་རྒྱ་མཚོ་ཆེན་པོའི་ནང་ན་ཡི་དྭགས་ལྟོ་དཔག་ཚད་བརྒྱ་སྟོང་དུ་མར་་་་་
སྐྱེས་པ་ཡོད་དེ། ཡི་དྭགས་དེ་བདག་གི་ལས་ཀྱི་སྡུག་བསྔལ་མི་བཟད་པའི་ཚོར་བ་
ཡོད་དོ། །འཇམ་དཔལ་དེ་བཞིན་དུ་སེམས་ཅན་སུ་མདོ་སྡེ་ཆེན་པོ་རིན་པོ་ཆེ་འདི་
སྤོང་བ་དེ་དག་ཀྱང་སྡུག་བསྔལ་མྱོང་བར་འགྱུར་རོ། །འཇམ་དཔལ་སུས་མདོ་སྡེ་
རིན་པོ་ཆེ་འདི་ལ་རིམ་གྲོར་བྱས་ཏེ། མེ་ཏོག་དང་། བདུག་སྤོས་དང་། མར་མེ་དང༌། །
སྤོས་དང༌། ཕྲེང་བ་དང༌། བྱུག་པ་དང༌། ཕྱེ་མ་དང་། ཆོས་གོས་དང༌། གདུགས་
དང་༑ རྒྱལ་མཚན་དང་། ལྷའི་བ་དན་གྱིས་མཆོད་པ་དང་། ཆོས་སྨྲ་བ་དེ་ཡང་མཆོད་
པར་བྱ་སྟེ། ཇི་སྟེ་ཆོས་སྨྲ་བ་དེ་མཚམས་མེད་པ་ལྔ་བྱེད་ན་ཡང་འོན་ཀྱང་དེའི་སེམས་
འཁྲུགས་པར་མི་བྱའོ། །ཆུང་ངུ་ན་བྱོལ་སོང་གི་སྐྱེ་གནས་སུ་གཏོགས་པའི་རི་དྭགས་
དང༌༑ བྱ་གང་ལ་ལས་ཆོས་སྨྲ་བ་དེ་ཤི་བའི་རོ་བམ་པ་དུར་ཁྲོད་ན་འདུག་པའི་ཤ་
ཟོས་ཀྱང་དེ་དག་ཐམས་ཅད་ཕྱིར་མི་ལྡོག་པར་འགྱུར་ཏེ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ཀྱང་འཐོབ་པར་འགྱུར་རོ། །
རི་དྭགས་དང་བྱ་གཞན་པོ་དེ་དག་ཐམས་ཅད་སངས་རྒྱས་ཀྱི་ཞིང་སྟུག་པོ་འདི་ཉིད་
དུ་འཐོབ་པར་འགྱུར་ཏེ། དེ་ལ་ནེམ་ནུར་དང་ཐེ་ཚོམ་དང་ཡིད་གཉིས་མི་བྱའོ། །
177



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞེས་དང་། དཀོན་མཆོག་སྤྲིན་ལས། དེ་ནས་བཅོམ་ལྡན་འདས་ལ་བྱང་
ཆུབ་སེམས་དཔའ་སྒྲིབ་པ་ཐམས་ཅད་རྣམ་པར་སེལ་བས་འདི་སྐད་ཅེས་གསོལ་ཏོ། །
བཅོམ་ལྡན་འདས་རིགས་ཀྱི་བུ་དང་། རིགས་ཀྱི་བུ་མོ་གང་ཆོས་ཀྱི་རྣམ་གྲངས་འདི་
ཉན་ཏམ་༑ འཛིན་ཏམ། འཆང་ངམ། ཀློག་གམ། ཀུན་ཆུབ་པར་བགྱིད་དམ།
ཁ་ཏོན་བགྱིད་དམ། གཞན་དག་ལ་ཡང་རྒྱ་ཆེར་ཡང་དག་པར་སྟོན་པར་བགྱིད་ན།།
དེ་བསོད་ནམས་ཇི་ཙམ་ཞིག་སྐྱེད་པར་འགྱུར། བཅོམ་ལྡན་འདས་ཀྱིས་བཀའ་སྩལ་
བ༑ རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཞིག་གིས་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་རྣམས་ལ་སྦྱིན་པ་ལྷུག་
པར་བྱིན་ཏེ། དེ་ལྟར་སྦྱིན་པས་བསྐལ་པ་བརྒྱ་སྟོང་མང་པོར་བྱིན་པ་བས། རིགས་
ཀྱི་བུའམ། རིགས་ཀྱི་བུ་མོ་གང་ཆོས་ཀྱི་རྣམ་གྲངས་འདི་ལེགས་པར་བྲིས་ལེགས་པར་
ཞུས་ཏེ། སེམས་དད་པས་སེམས་དད་པ་ལ་བྱིན་ན། དེ་བས་ཀྱང་འདི་བསོད་ནམས་
ཆེས་མང་དུ་སྐྱེད་དོ། །
རིགས་ཀྱི་བུ་དེ་ཅིའི་ཕྱིར་ཞེ་ན། ཟང་ཟིང་གི་སྦྱིན་པ་ནི་ཕྲན་ཚེགས་ཏེ། ཆོས་ཀྱི་སྦྱིན་
པ་ནི་རྫུ་འཕྲུལ་ཆེ་བའོ། །དེ་ཅིའི་ཕྱིར་ཞེ་ན། རིགས་ཀྱི་བུ་འཁོར་བ་ན་འཁོར་བའི་
སེམས་ཅན་རྣམས་ཀྱིས་ཟང་ཟིང་ནི་རྣམ་པ་དུ་མར་མྱོང་གི འཇིག་རྟེན་ལས་འདས་
པའི་ཆོས་ཀྱི་རོ་ནི་ནམ་ཡང་མ་མྱོང་སྟེ། འཇིག་རྟེན་པ་ནི་མ་ཡིན་ནོ། །རིགས་ཀྱི་བུ་
གང་ལ་ལས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་སུ་གཏོགས་པའི་
སེམས་ཅན་རྣམས་དགེ་བ་བཅུའི་ལས་ཀྱི་ལམ་རྣམས་ལ་བཀོད་པ་བས། གང་གིས་
ཆོས་ཀྱི་རྣམ་གྲངས་འདི་ཉན་ཏམ། འཛིན་ཏམ། འཆང་ངམ། ཀློག་གམ། ཀུན་ཆུབ་
པར་བྱེད་དམ། གཞན་དག་ལ་ཡང་རྒྱ་ཆེར་སྟོན་ན། དེ་བས་འདི་བསོད་ནམས་ཆེས་
མང་དུ་སྐྱེད་དོ། །དེ་ཅིའི་ཕྱིར་ཞེ་ན། རིགས་ཀྱི་བུ་དགེ་བ་བཅུའི་ལས་ཀྱི་ལམ་རྣམས་
178



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ནི་འདི་ལས་བྱུང་ངོ་། །རིགས་ཀྱི་བུ་གང་ལ་ལ་ཞིག་གིས་སྟོང་གསུམ་གྱི་སྟོང་ཆེན་
པོའི་འཇིག་རྟེན་གྱི་ཁམས་སུ་གཏོགས་པའི་སེམས་ཅན་རྣམས་རྒྱུན་དུ་ཞུགས་པ་་་་
དང༌། ལན་ཅིག་ཕྱིར་འོང་བ་དང༌། ཕྱིར་མི་འོང་བ་དང༌། དགྲ་བཅོམ་པ་ཉིད་ཀྱི་
འབྲས་བུ་ལ་བཀོད་པ་བས་ཀྱང་ཆོས་ཀྱི་རྣམ་གྲངས་འདི་ཉན་ཏམ། འཛིན་ཏམ།
འཆང་ངམ། ཀློག་གམ། ཀུན་ཆུབ་པར་བྱེད་དམ། གཞན་དག་ལ་ཡང་རྒྱ་ཆེར་སྟོན་
ནི༑ དེ་བས་འདི་བསོད་ནམས་ཆེས་མང་དུ་སྐྱེད་དོ། །དེ་ཅིའི་ཕྱིར་ཞེ་ན། རིགས་ཀྱི་
བུ་ཆོས་འདི་ཉིད་ལ་བརྟེན་ན། ཉན་ཐོས་དང༌། རང་སངས་རྒྱས་རྣམས་སྣང་བར་
འགྱུར་རོ། །ཆོས་འདི་ཉིད་ལ་བརྟེན་ན་བྱང་ཆུབ་སེམས་དཔའ་རྣམས་སྣང་བར་
འགྱུར་རོ། །
ཆོས་འདི་ཉིད་ལ་བརྟེན་ན་དེ་བཞིན་གཤེགས་པ་རྣམས་འཇིག་རྟེན་དུ་འབྱུང་བར་་་་
འགྱུར་ཏེ། རིགས་ཀྱི་བུ་ཆོས་ཀྱི་རྣམ་གྲངས་འདི་གཟུང་བ་དང་། བཀླག་པ་དང༌།
སྤེལ་བ་དང་། ཁ་ཏོན་བྱས་པས་མདོ་སྡེ་ཐམས་ཅད་གཟུང་བ་དང་། བཀླག་པ་དང་།
སྤེལ་བ་དང༌། ཁ་ཏོན་བྱས་པར་འགྱུར་རོ། །དེ་ཅིའི་ཕྱིར་ཞེ་ན། རིགས་ཀྱི་བུ་འདི་
ནི་ཆོས་ཐམས་ཅད་ཀྱི་མ་མོ་སྟེ། རིགས་ཀྱི་བུ་ཆོས་ཉིད་འདི་མ་ཐོབ་པར་ཆོས་ཉིད་
རྒྱ་ཆེན་པོ་འཐོབ་པར་མི་འགྱུར་ཏེ། རིགས་ཀྱི་བུ་འདི་ནི་བྱང་ཆུབ་སེམས་དཔའ་
རྣམས་ཀྱི་འདུལ་བའོ། །དེ་ནས་སངས་རྒྱས་ཀྱི་མཐུས་ཉན་ཐོས་ཆེན་པོ་དེ་དག་
ཐམས་ཅད་སྟན་ལས་ལངས་ཏེ་བླ་གོས་ཕྲག་པ་གཅིག་ཏུ་གཟར་ཏེ། པུས་མོ་གཡས་
པའི་ལྷ་ང་ས་ལ་བཙུགས་ནས། བཅོམ་ལྡན་འདས་ག་ལ་བ་དེ་ལོགས་སུ་ཐལ་མོ་
སྦྱར་བ་བཏུད་དེ། བཅོམ་ལྡན་འདས་ལ་འདི་སྐད་ཅེས་གསོལ་ཏོ། །
བཅོམ་ལྡན་འདས་བདག་ཅག་གིས་ཀྱང་ཆོས་ཉིད་འདི་ཐོས་པས་སྐྱེ་བའི་འཁོར་བ་
ཆེན་པོ་བས་པར་བགྱིས་སོ། །བཅོམ་ལྡན་འདས་ཀྱིས་བཀའ་སྩལ་བ། དགེ་སློང་
179



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དག་དེ་དེ་བཞིན་ནོ། །དེ་དེ་བཞིན་ཏེ། ཇི་སྐད་སྨྲས་པ་དེ་བཞིན་ནོ། །དེ་ནས་ཡང་
བཅོམ་ལྡན་འདས་ཀྱིས་འཁོར་མང་པོ་དེ་དག་ལ་བཀའ་སྩལ་བ། རིགས་ཀྱི་བུ་དག་
ས་ཕྱོགས་གང་དུ་ཆོས་ཀྱི་རྣམ་གྲངས་འདི་འཆད་པ་དང༌། སྟོན་པའི་སའི་ཕྱོགས་དེ་
བྱང་ཆུབ་ཀྱི་སྙིང་པོར་གཟུང་བར་བྱའོ། །ཆོས་ཀྱི་འཁོར་ལོ་རབ་ཏུ་བསྐོར་བར་
གཟུང་བར་བྱའོ། །མཆོད་རྟེན་ཆེན་པོར་གཟུང་བར་བྱའོ། །བདག་ཅག་གི་སྟོན་པ་
གནས་འདི་ན་བཞུགས་སོ་བར་གཟུང་བར་བྱའོ། །རིགས་ཀྱི་བུ་དག་དེ་ཅིའི་ཕྱིར་ཞེ་
ན། ཆོས་ཉིད་འདི་ནི་བྱང་ཆུབ་བོ། །ཆོས་ཉིད་འདི་ནི་ཆོས་ཀྱི་འཁོར་ལོ་རབ་ཏུ་
བསྐོར་བའོ། །རིགས་ཀྱི་བུ་དག་དེ་བཞིན་གཤེགས་པ་ནི་ཆོས་ཀྱི་སྐུ་སྟེ། །རིགས་ཀྱི་
བུ་དག་ཆོས་མཆོད་པས་དེ་བཞིན་གཤེགས་པ་རྣམས་མཆོད་པར་འགྱུར་རོ། །
ས་ཕྱོགས་གང་ན་ཆོས་སྨྲ་བ་དེ་གནས་པ་དེ་ལ་ཡང་མཆོད་རྟེན་དུ་འདུ་ཤེས་བསྐྱེད་
པར་བྱ་སྟེ། ཆོས་སྨྲ་བ་དེ་ལ་ཡང་བླ་མར་འདུ་ཤེས་བསྐྱེད་པར་བྱའོ། ། །དགེ་བའི་
བཤེས་གཉེན་དུ་འདུ་ཤེས་བསྐྱེད་པར་བྱའོ། །ལམ་སྟོན་བར་འདུ་ཤེས་བསྐྱེད་པར་
བྱའོ༑ ༑ཆོས་སྨྲ་བ་དེ་མཐོང་ན་དགའ་བ་དང་། དད་པ་དང་། རངས་པ་བསྐྱེད་པར་
བྱའོ༑ ༑རིམ་གྲོར་བྱས་ཏེ་སྟན་ལ་བདར་བར་བྱའོ། །ཆོས་སྨྲ་བ་དེའི་བསྔགས་པ་
བརྗོད་པར་བྱའོ། །ལེགས་སོ་ཞེས་བརྗོད་པ་མང་བར་བྱའོ། །རིགས་ཀྱི་བུ་དག་ངས་
བསྐལ་པའམ། བསྐལ་པ་ལས་ལྷག་པར་ཆོས་སྨྲ་བ་དེའི་བསྔགས་པ་བརྗོད་ཀྱང་
ཆོས་སྨྲ་བ་དེ་ལ་ཅུང་ཟད་ཀྱང་ཕན་པར་བྱས་པ་མེད་དོ། །དེ་ཅིའི་ཕྱིར་ཞེ་ན། རིགས་
ཀྱི་བུ་དག་འདི་ལྟ་སྟེ། བཀུར་སྟིར་བྱ་བ་དང་། བཙུན་པར་བྱ་བ་དང་། བསྔགས་པ་
བརྗོད་པ་ནི་གྱི་ན་ཅུང་ཟད་དུ་ཟད་དོ། །རིགས་ཀྱི་བུ་དག་གལ་ཏེ་ཆོས་འདི་དག་
འདོད་པའི་རིགས་ཀྱི་བུའམ། རིགས་ཀྱི་བུ་མོ་དག་གིས་ཆོས་སྨྲ་བ་དེ་འོང་བའི་ལམ་
བདག་གི་ཁྲག་གིས་ཆག་ཆག་བྱས་ཀྱང་ཆོས་སྨྲ་བ་དེ་ལ་ཕན་པ་ཅུང་ཟད་ཀྱང་བྱས་
180



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པ་མེད་དོ། །དེ་ཅིའི་ཕྱིར་ཞེ་ན། རིགས་ཀྱི་བུ་དག་འདི་ལྟ་སྟེ། དེ་བཞིན་གཤེགས་
པའི་ཆོས་ཀྱི་ཚུལ་གཟུང་བ་འདི་ནི་དཀའ་བའོ། །རིགས་ཀྱི་བུ་དག་ཆོས་སྨྲ་བ་དེས་
ཀྱང་ཆོས་ཀྱི་རྣམ་གྲངས་འདི་བཤད་པ་དང༌། བསྟན་པ་དང་། ཡང་དག་པར་སྟོན་ -
པའི་ཚེ། འཇིགས་པ་མེད་པར་བྱའོ། །མ་ཞུམ་པ་དང་། སྤ་མ་གོང་བ་དང་། ཞེ་མ་
འགྲས་པའི་སེམས་དང་། གོས་གཙང་མ་བགོས་ཏེ་དད་པ་བསྐྱེད་པར་བྱའོ། །
བདག་གི་བསྔགས་པ་བརྗོད་ཀྱང་མི་སྙེམས་པ་དང་། ང་རྒྱལ་དུ་མི་གཟུང་བར་བྱ་སྟེ།
བདག་མི་བསྟོད། གཞན་མི་སྨོད་ཅིང་། དེས་ཟང་ཟིང་མེད་པའི་སེམས་ཀྱིས་རི་མོར་
བྱས་ཏེ་ཆོས་བསྟན་པར་བྱའོ། །ཞེས་དང་། དཀོན་མཆོག་བརྩེགས་པ་འོད་སྲུང་གི་
ལེའུ་ལས། འོད་སྲུང༌། ཆོས་བཞི་པོ་འདི་དག་ནི་བྱང་ཆུབ་སེམས་ དཔའི་ཤེས་རབ་
ཆེན་པོར་འགྱུར་བ་སྟེ། བཞི་གང་ཞེ་ན། འདི་ལྟ་སྟེ། ཆོས་དང་ཆོས་སྨྲ་བ་ལ་གུས་པ་
དང་བཅས་པ་ཡིན། ཟང་ཟིང་མེད་པའི་སེམས་ཀྱིས་རྙེད་པ་དང་བཀུར་སྟི་དང་
ཚིགས་སུ་བཅད་པ་ལ་མི་རེ་བར་ཇི་ལྟར་ཐོས་པ་དང༌། ཇི་ལྟར་ཁོང་དུ་ཆུད་པའི་ཆོས་
རྣམས་གཞན་དག་ལ་རྒྱ་ཆེར་ཡང་དག་པར་རབ་ཏུ་སྟོན་པར་བྱེད་པ་ཡིན། མང་དུ་
ཐོས་པ་ལས་ཤེས་རབ་འབྱུང་བར་རིག་ནས། མགོའམ་གོས་ལ་མེ་འབར་བ་བཞིན་
དུ་ཐོས་པ་ཡོངས་སུ་འཚོལ་ཞིང་ཇི་ལྟར་ཐོས་པའི་ཆོས་རྣམས་འཛིན་པར་བྱེད་པ་་་་
ཡིན༑ ནན་ཏན་སྙིང་པོར་བྱེད་ཀྱི། སྨྲ་བ་དང་བརྗོད་པའི་ཚིག་ལྷུར་ལེན་པ་མ་ཡིན་
ཏེ༑ འོད་སྲུང༌། ཆོས་བཞི་པོ་འདི་དག་ནི་བྱང་ཆུབ་སེམས་དཔའི་ཤེས་རབ་ཆེན་པོར་
འགྱུར་བའོ། ། །
ཞེས་དང༌། བྱམས་པའི་སེང་གེའི་སྒྲ་ཆེན་པོ་ཞེས་པའི་མདོ་ལས། བྱམས་པ། དགེ་
སློང་ཁྱིམ་རྣམས་སུ་འགྲོ་བར་འདོད་པས་ནི་ཆོས་ཀྱི་སྐྱེས་ཀྱིས་འགྲོ་བར་བྱ་བར་མ་
གཏོགས་པར། སྐྱེས་གཞན་བཀུར་བར་མི་བྱ་སྟེ། དེས་ནི་མང་དུ་ཐོས་པ་དང་།
181



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཞུང་ལ་ཤིན་ཏུ་ཞུགས་པ་དང་། འཇིགས་པ་མེད་པ་དང༌། བརྐམ་ཆགས་མེད་པ་
དང་། ཚུལ་འཆོས་པ་མེད་པ་དང་། ཁ་གསག་མེད་པ་དང་། བདག་གིར་བྱ་བ་མེད་
པར་བྱ་ཞིང་། ཆོས་ལ་དགའ་བ་བསྐྱེད་ནས་ཁྱིམ་རྣམས་སུ་འགྲོ་བར་བྱའོ། །ཁྱིམ་
རྣམས་སུ་སོང་ནས་ཀྱང་སངས་རྒྱས་དང་། ཆོས་དང་། དགེ་འདུན་གྱི་བསྔགས་པ་
བརྗོད་པར་བྱ་བ་དང༌། སྦྱིན་པ་དང་། ཚུལ་ཁྲིམས་དང་། བཟོད་པ་དང་། བརྩོན་
འགྲུས་དང་། བསམ་གཏན་དང་། ཤེས་རབ་ཀྱི་བསྔགས་པ་བརྗོད་པར་བྱ་ཞིང་། །
ཆོས་ཀྱི་གཏམ་བྱ་བའི་སྐྱེས་མ་གཏོགས་པར། ཁང་ཁྱིམ་གྱི་ཆེད་དམ། ཞིང་ལས་ཀྱི་
ཆེད་དམ། རྙེད་པའི་ཆེད་དམ། རེག་པ་བདེ་བའི་གཏམ་མམ། རྒྱལ་པོའི་གཏམ་
མམ༑ ཆོམ་རྐུན་གྱི་གཏམ་མམ། གྲོང་གི་གཏམ་མམ། གྲོང་ཁྱེར་གྱི་གཏམ་མམ། །
ལྗོངས་ཀྱི་གཏམ་མམ། བུའི་གཏམ་མམ། བུ་མོའི་གཏམ་མམ། གཏམ་གཞན་གྱི་
སྐྱེས་དག་མི་བྱའོ། །
བྱམས་པ། གང་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་འདི་རིན་
པོ་ཆེ་སྣ་བདུན་གྱིས་ཡོངས་སུ་བཀང་སྟེ། རིགས་ཀྱི་བུའམ་རིགས་ཀྱི་བུ་མོ་ཞིག་ལ་
བྱིན་པ་དང༌། སྟོང་གསུམ་གྱི་སྟོང་ཆེན་པོ་འཇིག་རྟེན་གྱི་ཁམས་སུ་གཏོགས་པའི་
སེམས་ཅན་རྣམས་ཀྱི་བདེ་བའི་ཡོ་བྱད་གང་ཇི་སྙེད་པ་དེ་དག་ཐམས་ཅད་བསྡུས་ཏེ་
རིགས་ཀྱི་བུའམ། རིགས་ཀྱི་བུ་མོ་དེ་ལ་བྱིན་པར་གྱུར་ན་ནོར་གྱི་ཕུང་པོ་དེ་ཙམ་
དང༌། བདེ་བའི་ཡོ་བྱད་དེ་ཙམ་གྱིས་ནི། དེས་རིགས་ཀྱི་བུའམ་རིགས་ཀྱི་བུ་མོ་དེ་
ལ་སྙིང་བརྩེ་བའམ། ཕན་བཏགས་པར་མི་འགྱུར་གྱི། དེའི་ཚིག་བཞི་པའི་ཚིགས་
སུ་བཅད་པ་གཅིག་ཙམ་ཞིག་ཉན་དུ་བཅུག་སྟེ། དེ་ཡང་དེའི་རྣ་བའི་རྣམ་པར་རིག་
པར་གྲགས་ཤིང་ཐོས་པ་ཙམ་དེ་ཁོ་ནར་ཟད་ཀྱི། རེ་ཞིག་དད་པ་ཐོབ་པར་མ་གྱུར་དུ་
ཟིན་ཀྱང་། དེ་ནི་རིགས་ཀྱི་བུའམ་རིགས་ཀྱི་བུ་མོ་དེ་ལ་རྒྱས་པ་དང་། ཕན་འདོགས་
js2



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པ་དང༌། སྙིང་བརྩེ་བ་ཆེས་ཤིན་ཏུ་མང་དུ་བྱེད་པ་ཡིན་ནོ། །བྱམས་པ། དགེ་སློང་དེ་
དག་ཁྱིམ་རྣམས་སུ་ཞུགས་ནས། སངས་རྒྱས་ཀྱི་བཀའ་སྤངས་ཏེ། འཇིག་རྟེན་པའི་
གཏམ་ཉེ་བར་སྦྱོར་བར་བྱེད་ཅིང་། ཇི་ཙམ་དུ་དོན་མེད་པ་ཆེན་པོས་ཁྱིམ་དེར་མངོན་
པར་བརྩོན་པར་བྱེད་པ་ལ་ལྟོས། དེ་ཅིའི་ཕྱིར་ཞེ་ན། བྱམས་པ། འདི་ལྟར་གསེར་
རམ༑ དངུལ་ལམ། ནོར་བུ་དག་གམ། རིན་པོ་ཆེ་དག་གམ། མུ་ཏིག་དག་གམ། བེ་
ཊུར་དག་གམ། དུང་དག་གམ། མན་ཤེལ་དག་གམ། བྱི་རུ་དག་གམ། བདེ་བའི་
ཡོ་བྱད་གཞན་དག་གིས་ནི། སེམས་ཅན་སྐྱེ་བའི་ཆོས་ཅན་རྣམས་སྐྱེ་བ་ལས་ཡོངས་
སུ་ཐར་བར་མི་འགྱུར། སེམས་ཅན་ན་བའི་ཆོས་ཅན་རྣམས་ཀྱང་ནད་རྣམས་ལས་
ཡོངས་སུ་ཐར་བར་མི་འགྱུར། སེམས་ཅན་རྒ་བ་དང་། འཆི་བ་དང་། མྱ་ངན་དང་། །
སྨྲེ་སྔགས་འདོན་པ་དང་། སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པའི་
ཆོས་ཅན་རྣམས་ཀྱང་རྒ་བ་དང༌། འཆི་བ་དང་། མྱ་ངན་དང་། སྨྲེ་སྔགས་འདོན་པ་
དང་། སྡུག་བསྔལ་བ་དང་། ཡིད་མི་བདེ་བ་དང༌། འཁྲུག་པ་དག་ལས་ཡོངས་སུ་
ཐར་བར་མི་འགྱུར་གྱི། ཆོས་ཐོས་པས་ནི་སེམས་ཅན་སྐྱེ་བའི་ཆོས་ཅན་རྣམས་ཀྱང་
སྐྱེ་བ་ལས་ཡོངས་སུ་ཐར་བར་འགྱུར་བ་ལ། སེམས་ཅན་ན་བའི་ཆོས་ཅན་རྣམས་ནད་
རྣམས་ལས་ཡོངས་སུ་ཐར་བར་འགྱུར། སེམས་ཅན་རྒ་བ་དང༌། ན་བ་དང༌། འཆི་
བ་དང༌། མྱ་ངན་དང་། སྨྲེ་སྔགས་འདོན་པ་དང༌། སྡུག་བསྔལ་བ་དང་། ཡིད་མི་
བདེ་བ་དང་། འཁྲུག་པའི་ཆོས་ཅན་རྣམས་ཀྱང་འཁྲུག་པ་ལས་ཡོངས་སུ་ཐར་བར་
འགྱུར་བའི་ཕྱིར་ཏེ། དེ་ལས་དགོངས་ཏེ། དེ་བཞིན་གཤེགས་པ་འདི་སྐད་ཅེས།
སྟོང་ཆེན་འཇིག་རྟེན་ཁམས་ནི་གསེར་དག་གིས། །བཀང་སྟེ་གང་ལ་སྦྱིན་པར་བྱེད་
པ་ནི། །ཚིག་བཞིའི་ཚིགས་སུ་བཅད་པ་གཅིག་བརྗོད་པས། །ཇི་ལྟར་ཕན་འདོགས་
དེ་ལྟར་འགྱུར་མ་ཡིན། །ཕན་འདོགས་བྱེད་པར་འདོད་པ་གང་ཞིག་གིས། །འཇིག་
183



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྟེན་གསུམ་ན་སེམས་ཅན་ཐམས་ཅད་ཀྱི། །བདེ་བ་གང་དག་ཡོད་པ་དེ་དག་ཀུན།།
སེམས་ཅན་གཅིག་ལ་སྦྱིན་པ་བྱས་པ་བས། །གང་གིས་དེ་ལ་སངས་རྒྱས་ལུགས་ཀྱི་
ནི༑ ༑ཚིག་བཞིའི་ཚིགས་སུ་བཅད་པ་གཅིག་བསྒྲགས་ན། །དེ་ནི་ཤིན་ཏུ་ཕན་
འདོགས་མཆོག་ཡིན་ཏེ། །དེས་ནི་སྡུག་བསྔལ་དག་ལས་གྲོལ་བར་འགྱུར། །ཞེས་
སྟོན་ཏོ། །
Far
བྱམས་པ། བྱང་ཆུབ་སེམས་དཔས་འཇིག་རྟེན་གྱི་ཁམས་མཐའ་ཡས་མུ་མེད་པ་དག་
རིན་པོ་ཆེ་སྣ་བདུན་གྱིས་རབ་ཏུ་བཀང་སྟེ། སངས་རྒྱས་བཅོམ་ལྡན་འདས་རྣམས་
ལ་དབུལ་བ་ཕུལ་བ་བས་ནི་སྙིང་རྗེ་ཆེན་པོ་བསྐྱེད་དེ། སེམས་ཅན་གཅིག་ལ་ཚིག་
བཞི་པའི་ཚིགས་སུ་བཅད་པ་གཅིག་ཅིག་གིས་བསྒྲགས་པར་གྱུར་ན། དེ་ནི་དེ་བས་
ཆེས་བསོད་ནམས་མང་དུ་བསྐྱེད་པར་འགྱུར་རོ། །དེ་ལ་འདི་སྐད་ཅེས་བྱ་སྟེ། མི་
གང་གིས་ནི་གངྒཱའི་བྱེ་སྙེད་ཀྱི། །འཇིག་རྟེན་ཁམས་མཆོག་རིན་ཆེན་གང་བྱས་ཏེ། །
དགའ་མཆོག་སེམས་ཀྱིས་རྒྱལ་ལ་ཕུལ་བ་དང༌། །གང་གིས་སེམས་ཅན་གཅིག་ལ་
ཚིགས་བཅད་བྱིན། །རིན་ཆེན་སྦྱིན་པ་ཤིན་ཏུ་རྒྱ་ཆེན་དེས། །ཚིགས་བཅད་སྦྱིན་པ་
སྙིང་རྗེས་བསྒྲུབས་དེ་ལ། །ཆར་ཡང་མི་ཕོད་གྲངས་སུའང་མ་ཡིན་ན། །གཉིས་སམ་
གསུམ་ལ་བསམ་དུ་ག་ལ་ཡོད། །ཅེས་དང་། འོད་སྲུང་། རིགས་ཀྱི་བུའམ། རིགས་
ཀྱི་བུ་མོ་གང་གིས་དེ་བཞིན་གཤེགས་པའི་སྐུ་གཟུགས་རིན་པོ་ཆེ་སྣ་བདུན་ལས་་་་་
བྱས་པ། ཤིན་ཏུ་ཟིན་པར་བྱས་པ། བྱི་དོར་ལེགས་པར་བྱས་པ། ཆུ་ཞེང་དུ་རི་རབ་
ཙམ་ཡོད་པ་བྱེད་དུ་བཅུག་སྟེ། དེ་བཞིན་གཤེགས་པའི་སྐུ་གཟུགས་དེ་ལྟ་བུ་དག་
གིས་སངས་རྒྱས་ཀྱི་ཞིང་གངྒཱའི་ཀླུང་གི་བྱེ་མ་སྙེད་དག འདི་ལྟ་སྟེ། དཔེར་ན་བུ་
རམ་ཤིང་གི་ཚལ་ལམ། འདམ་བུའི་ཚལ་ལམ། འབྲས་ཀྱི་ཞིང་ངམ། ཏིལ་གྱི་ཞིང་
ལྟར་འདབ་ཆགས་སུ་ཡོངས་སུ་བཀང་བར་གྱུར་ན། འོད་སྲུང༌། འདི་ཇི་སྙམ་དུ་
184



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
སེམས།། རིགས་ཀྱི་བུའམ། རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་པོ་
བསྐྱེད་པར་འགྱུར་སྙམ་མམ། འོད་སྲུང་གིས་གསོལ་བ། བཅོམ་ལྡན་འདས། དེ་
བཞིན་གཤེགས་པའི་སྐུ་གཟུགས་སོར་མོའི་ཕྱོགས་ཙམ་ཞིག་བགྱིད་དུ་སྩལ་ན་ཡང་
བསོད་ནམས་མང་དུ་བསྐྱེད་ལགས་ན། དེ་བཞིན་གཤེགས་པའི་སྐུ་གཟུགས་རི་རབ་
ཙམ་བགྱིད་དུ་སྩལ་པ་ལྟ་སྨོས་ཀྱང་ཅི་འཚལ་ལགས། བཅོམ་ལྡན་འདས་ཀྱིས་
བཀའ་སྩལ་བ། འོད་སྲུང་། ཁྱོད་མོས་པར་བྱ། ཁྱོད་ཀྱིས་ཁོང་དུ་ཆུད་པར་བྱ་སྟེ། །
དེ་བས་ཀྱང་བྱང་ཆུབ་སེམས་དཔའ་གང་ཞིག་དེ་བཞིན་གཤེགས་པའི་སྐུ་ལ་རབ་ཏུ་
རྟོག་པར་བྱེད་པ་ན། ཐ་ན་སེ་གོལ་གཏོགས་པ་ཙམ་ཞིག་ཆོས་ཟབ་མོ་རྣམས་ལ་
བཟོད་པ་ཐོབ་པར་གྱུར་ན་དེ་ཆེས་བསོད་ནམས་མང་དུ་བསྐྱེད་དོ། །
དེ་བས་ཀྱང་གང་ཞིག་ཚུལ་ཁྲིམས་ཀྱི་ཕུང་པོ་ལ་གནས་ཤིང་། ཚིག་བཞི་པའི་ཚིགས་
སུ་བཅད་པ་གཅིག་བཟུང་ནས་ཚིགས་སུ་བཅད་པ་དེའི་དོན་གང་ཡིན་པ་དེ་ཡང་རྟོག་
པར་བྱེད་ལ། སེམས་ཅན་གཅིག་ཙམ་ལ་སྟོན་པར་ཡང་བྱེད་ན་དེ་ཆེས་བསོད་ནམས་
མང་དུ་བསྐྱེད་པར་འགྱུར་རོ། །ཞེས་དང་། དེ་ཅིའི་ཕྱིར་ཞེ་ན། རིགས་ཀྱི་བུ་དག་
བྱང་ཆུབ་སེམས་དཔའ་གང་གིས་ཕྱོགས་བཅུའི་འཇིག་རྟེན་གྱི་ཁམས་ཚད་མེད་་་་་་
གྲངས་མེད་དཔག་ཏུ་མེད་པ་དག་ན། དེ་བཞིན་གཤེགས་པ་དགེ་སློང་གི་དགེ་འདུན་
གྱིས་ཡོངས་སུ་བསྐོར་བ་ཇི་སྙེད་ཅིག་བཞུགས་ཏེ་འཚོ་ཞིང་གཞེས་པ་དེ་དག་ཐམས་
ཅད་ལ། ཚེའི་མཐའ་ཇི་སྲིད་པར་མ་ཚང་བ་མེད་པའི་སྦྱིན་པ་ཕུལ་བར་གྱུར་པ་གང་
ཡིན་པ་དང་། བྱང་ཆུབ་སེམས་དཔའ་ལྷག་པའི་བསམ་པ་ཕུན་སུམ་ཚོགས་པ་ཚུལ་
ཁྲིམས་དང་ལྡན་པ་དགེ་བའི་ཆོས་དང་ལྡན་པ་གཞན་ཞིག་གིས་སྙིང་རྗེ་ཆེན་པོ་ཀུན་
ཏུ་བསྐྱེད་དེ། སངས་རྒྱས་བཅོམ་ལྡན་འདས་རྗེས་སུ་དྲན་པར་བྱེད་ན་གོས་པ་མེད་
པའི་སེམས་ཀྱིས་རྙེད་པ་དང་། བཀུར་སྟི་དང་། གྲགས་པ་མི་འདོད་པར་སེམས་ཅན་
185



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཅིག་ཅིག་ལ་ཚིག་བཞི་པའི་ཚིགས་སུ་བཅད་པ་གཅིག་ཙམ་ཞིག་སྒྲོག་པར་བྱེད་་་་
ཅིང་༑ དེས་ཚིགས་སུ་བཅད་པ་དེ་བཤད་ནས་ཀྱང་ཡི་གེ་མཉམ་པ་ཉིད་ཀྱིས་འདི་ལྟ་
སྟེ་༑ དཔེར་ན། ཡི་གེ་འདི་དག་རང་བཞིན་གྱིས་སྟོང་པ་དེ་བཞིན་དུ། ཆོས་ཐམས་ཅད་
ཀྱང་རང་བཞིན་གྱིས་སྟོང་པ་ཡིན་ནོ། །
ཞེས་རབ་ཏུ་རྟོགས་པར་བྱེད་པ་ན། རིགས་ཀྱི་བུ་དག བསོད་ནམས་ཀྱི་ཕུང་པོ་དེ་ལ་
བསོད་ནམས་ཀྱི་ཕུང་པོ་སྔ་མ་དེས། བརྒྱའི་ཆར་ཡང་ཉེ་བར་མི་འགྲོའོ། །སྟོང་གི་
ཆ་དང་། འབུམ་གྱི་ཆ་དང་། བྱེ་བའི་ཆ་དང་། བྱེ་བ་ཕྲག་བརྒྱའི་ཆ་དང་། བྱེ་བ་ཕྲག་
སྟོང་གི་ཆ་དང་། བྱེ་བ་ཕྲག་འབུམ་གྱི་ཆ་དང་། བྱེ་བ་ཁྲག་ཁྲིག་ཕྲག་འབུམ་གྱི་བར་གྱི་
ཆ་དང་། གྲངས་དང་། ཆ་དང་། བགྲང་བ་དང་། དཔེ་དང་། ཉེ་བར་འཇལ་བ་དང་། །
རྒྱའི་བར་དུ་ཡང་ཉེ་བར་མི་འགྲོ་བའི་ཕྱིར་རོ། །ཞེས་དང་།
ལྷག་བསམ་བསྐུལ་བ་ལས། གལ་ཏེ་དེ་ལ་སེམས་ཅན་གཞན་དག་ལ་བརྡ་སྤྲད་པར་
འདོད་པའི་སེམས་སྐྱེས་ན། དེས་ཟང་ཟིང་མེད་པའི་སེམས་ལ་གནས་ཏེ་ཆོས་ཀྱི་སྦྱིན་
པ་བྱིན་པར་བྱའོ། །བྱམས་པ། ཉི་ཤུ་པོ་འདི་དག་ནི་ཟང་ཟིང་མེད་པའི་ཆོས་ཀྱི་སྦྱིན་པ་
རྙེད་པ་དང་བཀུར་སྟི་མི་འདོད་པར་ཆོས་ཀྱི་སྦྱིན་པ་བྱིན་པ་གང་ཡིན་པ་དེའི་ཕན་ཡོན་
ཡིན་ཏེ། ཉི་ཤུ་གང་ཞེ་ན། འདི་ལྟ་སྟེ། དྲན་པ་དང་ལྡན་པར་འགྱུར་བ་དང་། བློ་གྲོས་
དང་ལྡན་པར་འགྱུར་བ་དང་། བློ་དང་ལྡན་པར་འགྱུར་བ་དང་། བརྟན་པ་དང་ལྡན་
པར་འགྱུར་བ་དང་། ཤེས་རབ་དང་ལྡན་པར་འགྱུར་བ་དང་། འཇིག་རྟེན་ལས་འདས་
པའི་ཤེས་རབ་རྗེས་སུ་རྟོག་པར་འགྱུར་བ་དང་། འདོད་ཆགས་ཆུང་བར་འགྱུར་བ་དང་།
ཞེ་སྡང་ཆུང་བར་འགྱུར་བ་དང༌། གཏི་མུག་ཆུང་བར་འགྱུར་བ་དང་། །
བདུད་ཀྱིས་དེ་ལ་གླགས་མི་རྙེད་པར་འགྱུར་བ་དང་། སངས་རྒྱས་བཅོམ་ལྡན་འདས་
རྣམས་ཀྱི་དགོངས་པར་འགྱུར་བ་དང་། མི་མ་ཡིན་པ་རྣམས་དེ་ལ་བསྲུང་བར་འགྱུར་
186



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན། །
བ་དང་། ལྷ་རྣམས་དེ་ལ་གཟི་བྱིན་བསྐྱེད་པར་འགྱུར་བ་དང་། མི་མཛའ་བ་རྣམས་
ཀྱིས་དེ་ལ་གླགས་རྙེད་པར་མི་འགྱུར་བ་དང་། དེའི་མཛའ་བཤེས་རྣམས་མི་ཕྱེད་
པར་འགྱུར་བ་དང་། ཚིག་བཙུན་པར་འགྱུར་བ་དང་། དེས་མི་འཇིགས་པ་ཐོབ་པར་
འགྱུར་བ་དང་། ཡིད་བདེ་བ་མང་བར་འགྱུར་བ་དང༌། མཁས་པས་བསྔགས་པར་
འགྱུར་བ་དང༌། དེའི་ཆོས་ཀྱི་སྦྱིན་པ་དེ་ཡང་རྗེས་སུ་དྲན་པར་བྱ་བར་འོས་པར་
འགྱུར་བ་སྟེ། བྱམས་པ། ཉི་ཤུ་པོ་དེ་དག་ནི་ཟང་ཟིང་མེད་པའི་ཆོས་ཀྱི་སྦྱིན་པ་རྙེད་
པ་དང་བཀུར་སྟི་ཡོངས་སུ་སྤངས་ཤིང་། གོས་དང་ཟས་ལ་རེ་བ་མེད་པར་ཕན་པའི་
དངོས་པོ་སྔོན་དུ་འགྲོ་བའི་སེམས་ཀྱིས་རྒྱུན་མི་འཆད་པར་ཡང་དང་ཡང་དུ་ཆོས་ཀྱི་
སྦྱིན་པ་བྱིན་པ་གང་ཡིན་པ་དེའི་ཕན་ཡོན་ཡིན་ནོ། ། ད་
བྱམས་པ། ཟང་ཟིང་མེད་པའི་སེམས་དང་ལྡན་པའི་ཆོས་ཀྱི་སྦྱིན་པ་ལ་གཞན་ཡང་
ཕན་ཡོན་ཉི་ཤུ་ཡོད་དེ། ཉི་ཤུ་གང་ཞེ་ན། དེའི་སྤོབས་པ་མ་སྐྱེས་པ་སྐྱེ་བར་འགྱུར་
བ་དང་། དེའི་སྤོབས་པ་སྐྱེས་པ་ཆུད་མི་ཟ་བར་འགྱུར་བ་དང༌། གཟུངས་འཐོབ་པར་
བྱ་བའི་ཕྱིར་དེའི་སེམས་དྲང་པོར་འགྱུར་བ་དང་། ཚེགས་ཆུང་ངུས་སེམས་ཅན་མང་
པོ་དག་གི་དོན་བྱེད་པར་འགྱུར་བ་དང་། ཚེགས་ཆུང་ངུས་སེམས་ཅན་རྣམས་དེ་ལ་
གུས་པར་བྱེད། རིམ་གྲོ་བྱེད་པར་འགྱུར་བ་དང་། ལུས་ཀྱི་སྡོམ་པ་འཐོབ་པར་
འགྱུར་བ་དང་། ངག་གི་སྡོམ་པ་འཐོབ་པར་འགྱུར་བ་དང༌། ཡིད་ཀྱི་སྡོམ་པ་འཐོབ་
པར་འགྱུར་བ་དང༌། ངན་འགྲོའི་འཇིགས་པ་ལས་འདའ་བར་འགྱུར་བ་དང་། རབ་
ཏུ་དགའ་བཞིན་དུ་འཆི་བའི་དུས་བྱེད་པར་འགྱུར་བ་དང་། ཕས་ཀྱི་རྒོལ་བ་ཐམས་
ཅད་ཆོས་དང་མཐུན་པས་ཚར་གཅོད་པར་འགྱུར་བ་དང་། དེའི་གཟི་བརྗིད་སེམས་
ཅན་རིགས་མཐོན་པོ་དག་གིས་ཀྱང་མི་བཟོད་ན་ཕལ་པ་དག་གིས་ལྟ་ཅི་སྨོས་་་་་
དང༌༑ དབང་པོ་ཟིལ་གྱིས་མི་ནོན་པར་འགྱུར་བ་དང༌། ལྷག་པའི་བསམ་པ་ཕུན་
187



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སུམ་ཚོགས་པ་འཛིན་པར་འགྱུར་བ་དང༌། ཞི་གནས་དང་ལྷག་མཐོང་འཐོབ་པར་
འགྱུར་བ་དང་། དཀའ་བ་སྤྱད་པ་དག་ཡོངས་སུ་རྫོགས་པར་འགྱུར་བ་དང་། བརྩོན་
འགྲུས་བརྩམས་པ་ལས་ཡོངས་སུ་ཉམས་པར་མི་འགྱུར་བ་དང༌། དམ་པའི་ཆོས་
ཀུན་ཏུ་སྲུང་བར་འགྱུར་བ་དང༌། ཕྱིར་མི་ལྡོག་པའི་ས་མྱུར་དུ་ནོན་པར་འགྱུར་བ་
དང་། བྱང་ཆུབ་སེམས་དཔའི་སྤྱོད་པ་ཐམས་ཅད་ལ་མཐུན་པར་གནས་པར་འགྱུར་
བ་སྟེ། བྱམས་པ། ཉི་ཤུ་པོ་དེ་དག་ནི་ཟང་ཟིང་མེད་པའི་སེམས་དང་ལྡན་པའི་ཆོས་
ཀྱི་སྦྱིན་པའི་ཕན་ཡོན་ནོ། ། །
ཞེས་དང་། འཕགས་པ་བྱམས་པས་ཞུས་པ་ཞེས་བྱ་བའི་མདོ་ལས། དེ་ནས་བྱང་
ཆུབ་སེམས་དཔའ་སེམས་དཔའ་ཆེན་པོ་བྱམས་པ་སྟན་ལས་ལངས་ཏེ། བླ་གོས་
ཕྲག་པ་གཅིག་ཏུ་གཟར་ནས། པུས་མོ་གཡས་པའི་ལྷ་ང་ས་ལ་བཙུགས་ཏེ། བཅོམ་
ལྡན་འདས་ག་ལ་བ་དེ་ལོགས་སུ་ཐལ་མོ་སྦྱར་བ་བཏུད་ནས། བཅོམ་ལྡན་འདས་
ལ་འདི་སྐད་ཅེས་གསོལ་ཏོ། །བཅོམ་ལྡན་འདས་འདི་ལ་ཆོས་སྦྱིན་པའི་རྣམ་པར་
སྨིན་པ་གང་ལགས། དེ་སྐད་ཅེས་གསོལ་བ་དང༌། བཅོམ་ལྡན་འདས་ཀྱིས་བྱང་ཆུབ་
སེམས་དཔའ་སེམས་དཔའ་ཆེན་པོ་བྱམས་པ་ལ་འདི་སྐད་ཅེས་བཀའ་སྩལ་ཏོ། །
བྱམས་པ་སུས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་གང་གཱའི་ཀླུང་གི་
བྱེ་མ་སྙེད་རིན་པོ་ཆེ་སྣ་བདུན་གྱིས་ཡོངས་སུ་བཀང་སྟེ། དེ་བཞིན་བཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རྣམས་ལ་དབུལ་བ་ཕུལ་བ་བས། །
གང་གིས་སྙིང་རྗེ་བས་ཚིགས་སུ་བཅད་པ་གཅིག་གཞན་གྱི་རྒྱུད་ལ་བཞག་ན་བྱམས་
པ་བསོད་ནམས་ཀྱི་ཕུང་པོ་འདི་ལ་བསོད་ནམས་ཀྱི་ཕུང་པོ་སྔ་མ་དེས་བརྒྱའི་ཆར་
ཡང་ཉེ་བར་མི་འགྲོ། སྟོང་གི་ཆ་དང༌། བརྒྱ་སྟོང་གི་ཆ་དང༌
། བྱེ་བའི་ཆ་དང་། བྱེ་བ་
ཁྲག་ཁྲིག་བརྒྱ་སྟོང་གི་ཆ་དང༌། གྲངས་དང་། ཆ་དང་། བགྲང་བ་དང་། དཔེ་དང་
188



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
རྒྱུར་ཡང་མི་བཟོད་དོ། །བཅོམ་ལྡན་འདས་ཀྱིས་དེ་སྐད་ཅེས་བཀའ་སྩལ་ཏེ། བདེ་
བར་གཤེགས་པས་དེ་སྐད་གསུངས་ནས། སྟོན་པས་གཞན་ཡང་འདི་སྐད་ཅེས་
བཀའ་སྩལ་ཏོ། །གང་གིས་གང་གཱའི་བྱེ་སྙེད་འཇིག་རྟེན་ཁམས། །དེ་དག་རིན་ཆེན་
བྱུར་བུར་བཀང་བྱས་ཏེ། །དགའ་རབ་སེམས་ཀྱིས་རྒྱལ་ལ་ཕུལ་བ་བས། །གང་
གིས་ཚིགས་བཅད་གཅིག་ཅིག་སེམས་ཅན་བྱིན། །རིན་ཆེན་སྦྱིན་པ་ཤིན་ཏུ་རྒྱ་ཆེན་
དེ༑ ༑་སྙིང་རྗེ་བསྐྱེད་ནས་ཚིགས་བཅད་སྦྱིན་པ་ལ། །གང་གཱའི་ཆ་དང་གྲངས་སུའང་
མི་ཕོད་ན། །ལན་གཉིས་ལན་གསུམ་སེམས་ལ་ག་ལ་ཞིག །ཅེས་དང༌། མིའམ་
ཅིའི་རྒྱལ་པོ་སྡོང་པོས་ཞུས་པ་ཞེས་བྱ་བའི་མདོ་ལས། དེ་ནས་བཅོམ་ལྡན་འདས་ལ་
ཚེ་དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། །
བཅོམ་ལྡན་འདས་གང་ཆོས་ཀྱི་རྣམ་གྲངས་འདི་ཐོས་ནས་མོས་པ་དང༌། འཛིན་པ་
དང་། འཆང་བ་དང་། ཀློག་པ་དང་། ཀུན་ཆུབ་པར་བགྱིད་པ་དང་། གཞན་དག་
ལ་ཡང་རྒྱ་ཆེར་རབ་ཏུ་སྟོན་པའི་རིགས་ཀྱི་བུའམ་རིགས་ཀྱི་བུ་མོ་དེ་བསོད་ནམས་
ཇི་སྙེད་ཅིག་སྐྱེད་པར་འགྱུར། བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་
བོ་རིགས་ཀྱི་བུའམ་རིགས་ཀྱི་བུ་མོ་གང་གིས་སྔ་དྲོའི་དུས་ཀྱི་ཚེ་སྟོང་གསུམ་གྱི་སྟོང་
ཆེན་པོའི་འཇིག་རྟེན་གྱི་ཁམས་འདི་རིན་པོ་ཆེ་སྣ་བདུན་གྱིས་རབ་ཏུ་བཀང་སྟེ།
རྒྱུན་ཏུ་ཞུགས་པ་དང༌། ལན་ཅིག་ཕྱིར་འོང་བ་དང༌། ཕྱིར་མི་འོང་བ་དང་། དགྲ་
བཅོམ་པ་དང༌། རང་སངས་རྒྱས་དང་། དེ་བཞིན་གཤེགས་པ་དགྲ་བཅོམ་པ་ཡང་
དག་པར་རྫོགས་པའི་སངས་རྒྱས་ལ་སྦྱིན་པ་བྱིན་པ་དང་། དེ་བཞིན་དུ་ཉི་མའི་གུང་
དང༌༑ ཕྱེམ་རེད་ཀྱི་དུས་དང་། སྲོད་དང་། ནམ་གྱི་གུང་ཐུན་དང༌། ཐོ་རངས་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཐམས་ཅད་རིན་པོ་ཆེ་སྣ་བདུན་གྱིས་
ཡོངས་སུ་བཀང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་
189



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སངས་རྒྱས་ཀྱི་བར་ལ་སྦྱིན་པ་བྱིན་པ་དང་། རྣམ་གྲངས་འདི་ལྟ་བུས་ལོ་གཅིག་གམ།
ལོ་བརྒྱ་འམ། ལོ་སྟོང་ངམ། ལོ་བརྒྱ་ཕྲག་སྟོང་དུ་སྦྱིན་པ་བྱིན་ན་ཀུན་དགའ་བོ་དེ་
ལ་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་གཞི་དེ་ལས་བསོད་
ནམས་མང་དུ་སྐྱེད་དམ། ཀུན་དགའ་བོས་གསོལ་བ། བཅོམ་ལྡན་འདས་མང་སྟེ།
ཚད་མ་མཆིས་སོ། །བདེ་བར་གཤེགས་པ་དཔག་ཏུ་མ་མཆིས་སོ། ། ན་
བཅོམ་ལྡན་འདས་གདུགས་གཅིག་བསགས་པའི་བསོད་ནམས་ཀྱི་ཕུང་པོ་དེ་ཡང་
ཚད་མ་མཆིས་ན། དགུང་ལོ་བརྒྱ་ཕྲག་སྟོང་དུ་བསགས་པ་ལྟ་སྨོས་ཀྱང་ཅི་འཚལ། །
བཅོམ་ལྡན་འདས་ཀྱིས་བཀའ་སྩལ་བ། ཀུན་དགའ་བོ་ཁྱོད་མོས་པར་བྱའོ། །ཁྱོད་
ཀྱིས་ཁོང་དུ་ཆུད་པར་བྱའོ། །བྱང་ཆུབ་དོན་དུ་གཉེར་བ་དང་། ཆོས་ཀྱི་འཁོར་ལོ་
བསྐོར་བ་དོན་དུ་གཉེར་བ་དང༌། སེམས་ཅན་རབ་ཏུ་ཐར་བར་བྱ་བ་དོན་དུ་གཉེར་
བ་གང་ཆོས་ཀྱི་རྣམ་གྲངས་འདི་ཐོས་ནས་མོས་སམ། འཛིན་ཏམ། འཆང་ངམ། །
ཀློག་གམ། ཀུན་ཆུབ་པར་བྱེད་ན་རིགས་ཀྱི་བུའམ་རིགས་ཀྱི་བུ་མོ་བྱང་ཆུབ་སེམས་
དཔའི་ཐེག་པ་བ་དེ་དེ་ལས་བསོད་ནམས་ཀྱི་ཕུང་པོ་མང་དུ་སྐྱེད་ན་གང་དེ་བཞིན་་་་
ཉིད་དུ་བསྒྲུབ་པ་ལྟ་སྨོས་ཀྱང་ཅི་དགོས། དེ་ཅིའི་ཕྱིར་ཞེ་ན། ཀུན་དགའ་བོ་གང་
དག་ཆོས་ཀྱི་རྣམ་གྲངས་འདི་ལས་ཐ་ན་ཚིག་བཞི་པའི་ཚིགས་སུ་བཅད་པ་ཙམ་་་་་
འཛིན་ཏམ། འཆང་ངམ། ཀློག་གམ། ཀུན་ཆུབ་པར་བྱེད་དམ། གཞན་དག་ལ་ཡང་
སྟོན་ན་དེ་ནི་སྦྱིན་པ་ཞེས་བྱ་སྟེ། དེ་ནི་སྦྱིན་པ་ཐམས་ཅད་ཟིལ་གྱིས་གནོན་པའོ། །
འདི་ལྟ་སྟེ། ཆོས་ཀྱི་སྦྱིན་པ་འདི་ནི་སྦྱིན་པ་རྣམས་ཀྱི་མཆོག་གོ །འདི་ལྟ་སྟེ། ཆོས་
ཀྱི་རྗེས་སུ་འཛིན་པ་དེ་ནི་རྗེས་སུ་བཟུང་བ་རྣམས་ཀྱི་མཆོག་གོ ། །
འདི་ལྟ་སྟེ། ཆོས་ཀྱི་གདིང་བ་དེ་ནི་གདིང་བ་རྣམས་ཀྱི་མཆོག་གོ །འདི་ལྟ་སྟེ་ཆོས་
ཡོངས་སུ་འཛིན་པ་དེ་ནི་ཡོངས་སུ་འཛིན་པ་རྣམས་ཀྱི་མཆོག་གོ །དེ་ཅིའི་ཕྱིར་ཞེ་ན།
190



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཀུན་དགའ་བོ་ཆོས་ཀྱི་སྦྱིན་པ་བྱིན་པས་ནི་ཉོན་མོངས་པ་འབྲི་བར་འགྱུར་རོ། །ཟང་
ཟིང་གི་སྦྱིན་པ་བྱིན་པས་ནི་ལུས་བརྟན་པ་བྱས་པར་འགྱུར་རོ། །ཀུན་དགའ་བོ་དེ་
ལྟ་བས་ན་བྱང་ཆུབ་སེམས་དཔའ་ཉོན་མོངས་པ་འབྲི་བར་བྱེད་འདོད་པས་སངས་
རྒྱས་ཀྱིས་གནང་བ་ཆོས་ཀྱི་སྦྱིན་པ་དེ་སྦྱིན་པར་བྱ་སྟེ། ཆོས་ཀྱི་སྦྱིན་པ་དེས་ནི་ཡོན་
ཏན་གྱི་ཁྱད་པར་ཐམས་ཅད་འཐོབ་པར་འགྱུར་རོ། ། ན་
བྱང་ཆུབ་སེམས་དཔའ་ཆོས་ཀྱི་སྦྱིན་པ་སྦྱིན་པ་ནི་ཡོན་ཏན་གྱི་ཕན་ཡོན་ཡང་དག་་་་
ཕུལ་སུམ་ཅུ་རྩ་གཉིས་རབ་ཏུ་འཛིན་པར་འགྱུར་རོ། །སུམ་ཅུ་རྩ་གཉིས་གང་ཞེ་ན།
འདི་ལྟ་སྟེ་དྲན་པ་དང་ལྡན་པར་འགྱུར་བ་དང༌། བློ་གྲོས་དང་ལྡན་པར་འགྱུར་བ་
དང༌། རྟོག་པ་དང་ལྡན་པར་འགྱུར་བ་དང༌། འདོད་ཆགས་ཆུང་བར་འགྱུར་བ་དང༌།
ཞེ་སྡང་ཆུང་བར་འགྱུར་བ་དང་། གཏི་མུག་ཆུང་བར་འགྱུར་བ་དང་། བདག་དང་
གཞན་གྱི་ཉོན་མོངས་པ་ཚར་གཅོད་པར་འགྱུར་བ་དང༌། སྐྱེ་བོ་མང་པོ་དགའ་བར་
འགྱུར་བ་དང༌། དེའི་བསྔགས་པ་ལྷ་རྣམས་ཀྱིས་བརྗོད་པར་འགྱུར་བ་དང༌། ལྷ་
དང་། ཀླུ་དང་། གནོད་སྦྱིན་དང་། དྲི་ཟ་རྣམས་ཀྱིས་སྲུང་བར་འགྱུར་བ་དང་། ལས་
བྱས་ནས་བསོད་སྙོམས་ཟ་བར་འགྱུར་བ་དང་། ཆོས་གོས་དང་། བསོད་སྙོམས་
དང༌ ༈ མལ་ཆ་དང༌། ན་བའི་གསོས་སྨན་དང་། ཡོ་བྱད་རྙེད་པར་འགྱུར་བ་དང༌།
གྲགས་པ་དང་། སྒྲ་དང་། ཚིགས་སུ་བཅད་པ་ཕྱོགས་བཅུར་གྲགས་པར་འགྱུར་བ་
དང་། མི་མ་ཡིན་པ་རྣམས་ཀྱིས་གླགས་རྙེད་པར་མི་འགྱུར་བ་དང་། སངས་རྒྱས་་་་་
བཅོམ་ལྡན་འདས་རྣམས་ཀྱིས་བསྔགས་པར་འགྱུར་བ་དང་། དམ་པའི་ཆོས་ཡོངས་
སུ་སྲུང་བ་དང་། སངས་རྒྱས་བཅོམ་ལྡན་འདས་རྣམས་ཀྱི་དམ་པའི་ཆོས་འཛིན་པར་
འགྱུར་བ་དང༌། ངན་སོང་ཐམས་ཅད་ཀྱིས་འཇིགས་པར་མི་འགྱུར་ཞིང་། དེ་ལ་ལྷ་
དང་མིར་སྐྱེ་བ་དཀའ་བར་མི་འགྱུར་བ་དང༌། སངས་རྒྱས་མཐོང་བ་དང་མི་འབྲལ་
191



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བར་འགྱུར་བ་དང༌། དགེ་འདུན་ལ་བསྙེན་བཀུར་བྱེད་པ་དང་བྲལ་བར་མི་འགྱུར་
བ་དང་། སྐྱེ་བ་དྲན་པར་འགྱུར་བ་དང་། སངས་རྒྱས་ཀྱི་ཞིང་ཡོངས་སུ་དག་པར་སྐྱེ་
བར་འགྱུར་བ་དང༌། ནམ་དུ་ཡང་དབང་པོ་མི་ཚང་བར་མི་འགྱུར་བ་དང༌། སྐྱེས་བུ་
ཆེན་པོའི་མཚན་སུམ་ཅུ་རྩ་གཉིས་འཐོབ་པར་འགྱུར་བ་དང༌། གཟི་བརྗིད་ཅན་གྱི་
གཟུངས་ཀྱི་ས་བོན་བསྒྲུབ་པར་འགྱུར་བ་དང་། སྤོབས་པ་རྒྱུན་མི་འཆད་པའི་རྒྱུ་
རབ་ཏུ་འཛིན་པར་འགྱུར་བ་དང་། སྐྱེ་བོ་མཁས་པས་གཡོག་བྱས་པར་འགྱུར་བ་
དང་། ཤེས་རབ་ཆེན་པོའི་རྒྱུ་རབ་ཏུ་འཛིན་པར་འགྱུར་བ་དང་། མྱུར་དུ་ཆོས་ཀྱི་
སྣང་བ་རབ་ཏུ་འཐོབ་པར་འགྱུར་བ་དང་། དེའི་སེམས་ལ་ཚུལ་བཞིན་མ་ཡིན་པའི་
ཡིད་ལ་བྱེད་པ་ཀུན་ཏུ་མི་འབྱུང་བ་དང་། འཇིག་རྟེན་གྱི་ཟང་ཟིང་གི་སྦྱིན་པ་ཐམས་
ཅད་ཟིལ་གྱིས་མནན་ནས་དེ་ཆོས་ཀྱི་གཏེར་ཟད་མི་ཤེས་པ་ཡོངས་སུ་འཛིན་པར་་་་
འགྱུར་བ་སྟེ། ཀུན་དགའ་བོ་བྱང་ཆུབ་སེམས་དཔའ་ཆོས་ཀྱི་སྦྱིན་པ་སྦྱིན་ན་ཡོན་
ཏན་གྱི་ཁྱད་པར་ཡང་དག་ཕུལ་སུམ་ཅུ་རྩ་གཉིས་པོ་འདི་དག་འཐོབ་པར་འགྱུར་་་་
རོ། །
ཞེས་དང༌། བློ་གྲོས་མི་ཟད་པས་བསྟན་པ་ཞེས་པའི་མདོ་ལས། གཞན་ཡང་ཆོས་ཀྱི་
སྦྱིན་པ་ནི་གང་སྦྱིན་པ་ཐམས་ཅད་ཀྱི་མཆོག་ནི་ཆོས་ཀྱི་སྦྱིན་པ་ཡིན་པར་རིག་ནས་
ཆོས་ཀྱི་སྦྱིན་པ་ཡོངས་སུ་གཏོང་བའོ། །ཞེས་དང་། དྲི་མ་མེད་པར་གྲགས་པའི་
བསྟན་པ་ཞེས་པའི་མདོ་ལས། གང་དག་ཆོས་ཀྱི་རྣམ་གྲངས་འདི་ལས་ཐ་ན་ཚིག་
བཞི་པའི་ཚིགས་སུ་བཅད་པ་གཅིག་ཙམ་དང༌། སྡོམ་པའི་ཚིག་ཙམ་ཡང་གཞན་
དག་ལ་སྟོན་པ་དེ་དག་ནི་ཆོས་ཀྱི་མཆོད་སྦྱིན་ཆེན་པོ་བགྱིད་པ་ལགས་སོ། །ཞེས་
དང་། ལྷའི་དབང་པོ་དེ་བས་ན་གང་ཆོས་ཀྱི་རྣམ་གྲངས་འདི་འཛིན་པ་དང་། ཐ་ན་
གླེགས་བམ་ལ་འདྲི་བ་དང་། ། འཛིན་པ་དང༌། ཀློག་པ་དང་། ཀུན་ཆུབ་པར་བྱེད་
192



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པའི་རིགས་ཀྱི་བུའམ། རིགས་ཀྱི་བུ་མོ་དེ་དག་གིས་ནི་འདས་པ་དང་། མ་བྱོན་པ་
དང༌༑ ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་མཆོད་པར་འགྱུར་
རོ༑ ༑ལྷའི་དབང་པོ་རིགས་ཀྱི་བུ་ཕོའམ། རིགས་ཀྱི་བུ་མོ་གང་གིས་སྟོང་གསུམ་གྱི་
སྟོང་ཆེན་པོའི་འཇིག་རྟེན་གྱི་ཁམས་འདི་དེ་བཞིན་གཤེགས་པས་ཡོངས་སུ་གང་བ་
འདི་ལྟ་སྟེ་དཔེར་ན་བུ་རམ་ཤིང་གི་ཚལ་ལམ། འདམ་བུའི་ཚལ་ལམ། སྒྲིག་མའི་
ཚལ་ལམ། ཏིལ་གྱི་ཞིང་ངམ། སེང་ལྡེང་གི་ཚལ་བཞིན་དུ་རབ་ཏུ་གང་བ་རྣམས་ལ་
བསྐལ་པའམ་བསྐལ་པ་ལས་ལྷག་པར་རིམ་གྲོར་བྱས། བླ་མར་བྱས། བསྟི་སྟང་དུ་
བྱས་ཏེ། དེ་བཞིན་གཤེགས་པ་དེ་དག་ལ་མཆོད་པ་ཐམས་ཅད་དང་བདེ་པའི་ཡོ་
བྱད་ཀྱིས་མཆོད་པ་དང༌། དེ་བཞིན་གཤེགས་པ་དེ་དག་ཡོངས་སུ་མྱ་ངན་ལས་
འདས་ནས་ཀྱང་དེ་བཞིན་གཤེགས་པ་རེ་རེ་ལ་ཡང་མཆོད་པའི་ཕྱིར་གཅིག་ཏུ་་་་་
མཁྲེགས་པ་མ་ཞིག་པའི་སྐུ་གདུང་གི་མཆོད་རྟེན་རིན་པོ་ཆེ་ཐམས་ཅད་ལས་བྱས་པ་
རྒྱར་ནི་གླིང་ཆེན་པོ་བཞི་པའི་འཇིག་རྟེན་གྱི་ཚད་ཙམ། འཕང་དུ་ནི་ཚངས་པའི་
འཇིག་རྟེན་དུ་ཕྱིན་པ། གདུགས་དང་། བ་དན་དང་། སྲོག་ཤིང་བསྒྲེངས་པས་
མཛེས་ པར་རབ་ཏུ་བྱས་ཏེ། དེ་བཞིན་དུ་དེ་བཞིན་གཤེགས་པ་ཐམས་ཅད་ཀྱི་མཆོད་
རྟེན་སོ་སོར་བྱས་ནས་དེས་དེ་ལ་བསྐལ་པའམ། བསྐལ་པ་ལས་ལྷག་པར་མེ་ཏོག་
ཐམས་ཅད་དང༌། སྤོས་ཐམས་ཅད་དང༌། རྒྱལ་མཚན་ཐམས་ཅད་དང་། བ་དན་
ཐམས་ཅད་ཀྱིས་མཆོད་པ་བྱས་ཤིང་རྗེ་དང་སིལ་སྙན་རྣམས་བརྡུངས་ཏེ་མཆོད་་་་་
ལྷའི་དབང་པོ་འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་དག་དེའི་
གཞི་ལས་བསོད་ནམས་མང་དུ་སྐྱེད་དམ། གསོལ་བ། བཅོམ་ལྡན་འདས་མང་
ལགས་སོ། །
བདེ་བར་གཤེགས་པ་མང་ལགས་ཏེ། བསྐལ་པ་བྱེ་བ་བརྒྱ་སྟོང་གིས་ཀྱང་བསོད་
193



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ནམས་ཀྱི་ཕུང་པོ་དེའི་མཐར་ཕྱིན་པར་མི་ནུས་ལགས་སོ། །བཅོམ་ལྡན་འདས་ཀྱིས་
བཀའ་སྩལ་བ། ལྷའི་དབང་པོ་ཁྱོད་མོས་པར་བྱའོ། །ཁྱོད་ཀྱིས་ཁོང་དུ་ཆུད་པར་
བྱའོ། །གང་རྣམ་པར་ཐར་བ་བསམ་གྱིས་མི་ཁྱབ་པ་བསྟན་པའི་ཆོས་ཀྱི་རྣམ་གྲངས་
འདི་འཛིན་ཏམ། ཀློག་གམ། ཀུན་ཆུབ་པར་བྱེད་པའི་རིགས་ཀྱི་བུ་ཕོའམ། རིགས་
ཀྱི་བུ་མོ་བསོད་ནམས་ཤིན་ཏུ་མང་དུ་བསྐྱེད་དོ། །དེ་ཅིའི་ཕྱིར་ཞེ་ན། ལྷའི་དབང་པོ་
སངས་རྒྱས་བཅོམ་ལྡན་འདས་རྣམས་ཀྱི་བྱང་ཆུབ་ནི་ཆོས་ལས་བྱུང་སྟེ། དེ་ཆོས་
ཀྱིས་མཆོད་པར་ནུས་ཀྱི་ཟང་ཟིང་གིས་ནི་མ་ཡིན་པའི་ཕྱིར་རོ། །ལྷའི་དབང་པོ་ཁྱོད་
ཀྱིས་རྣམ་གྲངས་འདིས་ཀྱང་འདི་ལྟར་རིག་པར་བྱ་སྟེ། ལྷའི་དབང་པོ་སྔོན་བྱུང་བ་
འདས་པའི་དུས་ན་བསྐལ་པ་གྲངས་མེད་པའི་ཡང་ཆེས་གྲངས་མེད་པ། རྒྱ་ཆེ་བ།
ཚད་མེད་པ། བསམ་གྱིས་མི་ཁྱབ་བར་གྱུར་པ་དེའི་དུས་དེའི་ཚེ་ན་བསྐལ་པ་རྣམ་
པར་སྦྱོང་བ་ལ་འཇིག་རྟེན་གྱི་ཁམས་ཆེར་བཀོད་པར་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་རིག་པ་དང་ཞབས་སུ་ལྡན་པ། བདེ་
བར་གཤེགས་པ། འཇིག་རྟེན་མཁྱེན་པ། སྐྱེས་བུ་འདུལ་བའི་ཁ་ལོ་སྒྱུར་བ་བླ་ན་
མེད་པ་ལྷ་དང་མི་རྣམས་ཀྱི་སྟོན་པ། སངས་རྒྱས་བཅོམ་ལྡན་འདས་སྨན་གྱི་རྒྱལ་པོ་
ཞེས་བྱ་བ་འཇིག་རྟེན་དུ་བྱུང་སྟེ། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་སྨན་གྱི་རྒྱལ་པོ་དེའི་ཚེའི་ཚད་ནི་བར་གྱི་བསྐལ་པ་ཉི་
ཤུར་གྱུར་ཏོ། །
དེའི་ཉན་ཐོས་ཀྱི་དགེ་འདུན་བྱེ་བ་ཁྲག་ཁྲིག་ཕྲག་སུམ་ཅུ་རྩ་དྲུག་ཡོད་དོ། །བྱང་
ཆུབ་སེམས་དཔའི་དགེ་འདུན་ནི་བྱེ་བ་ཁྲག་ཁྲིག་ཕྲག་བཅུ་གཉིས་ཡོད་དོ། །ལྷའི་
དབང་པོ་དེའི་ཚེ་དེའི་དུས་ན་འཁོར་ལོས་སྒྱུར་བའི་རྒྱལ་པོ་རིན་ཆེན་གདུགས་ཞེས་
བྱ་བ་གླིང་བཞི་ལ་དབང་བ་རིན་པོ་ཆེ་སྣ་བདུན་དང་ལྡན་པ་ཞིག་བྱུང་སྟེ། དེ་ལ་བུ་
194



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དཔའ་བ། རྟུལ་ཕོད་པ། ཡན་ལག་མཆོག་གི་གཟུགས་དང་ལྡན་པ། ཕ་རོལ་གྱི་སྡེ་
རབ་ཏུ་འཇོམས་པ་སྟོང་དུ་ཚང་བ་ཡོད་དོ། །རྒྱལ་པོ་རིན་ཆེན་གདུགས་དེས་བཅོམ་
ལྡན་འདས་དེ་བཞིན་གཤེགས་པ་སྨན་གྱི་རྒྱལ་པོ་འཁོར་དང་བཅས་པ་ལ་བར་གྱི་
བསྐལ་པ་ལྔའི་བར་དུ་བདེ་བའི་ཡོ་བྱད་ཐམས་ཅད་ཀྱིས་རི་མོར་བྱས་སོ། །ལྷའི་
དབང་པོ་བར་གྱི་བསྐལ་པ་ལྔ་པོ་དེ་དག་འདས་ནས་རྒྱལ་པོ་རིན་ཆེན་གདུགས་ཀྱིས་
བུ་སྟོང་ལ་འདི་སྐད་ཅེས་སྨྲས་སོ། །ཀྱེ་ཁྱེད་ཤེས་པར་གྱིས་ཤིག་ངས་དེ་བཞིན་
གཤེགས་པ་ལ་མཆོད་པ་བྱས་ཀྱིས་ད་ཁྱེད་ཀྱིས་ཀྱང་དེ་བཞིན་གཤེགས་པ་ལ་མཆོད་
པར་གྱིས་ཤིག དེ་ནས་རྒྱལ་བུ་གཞོན་ནུ་དེ་དག་ཕ་རྒྱལ་པོ་རིན་ཆེན་གདུགས་ལ་
ལེགས་སོ་ཞེས་སྨྲས་ནས་དེ་མཉན་ཏེ། དེ་དང་ལྷན་ཅིག་ཚོགས་ནས་དེ་བཞིན་
གཤེགས་པ་སྨན་གྱི་རྒྱལ་པོ་ལ་བསྐལ་པ་བར་མ་ལྔའི་བར་དུ་བདེ་བའི་ཡོ་བྱད་་་་་
ཐམས་ཅད་ཀྱིས་རིམ་གྲོར་བྱས་སོ། །
དེའི་ནང་ནས་རྒྱལ་བུ་ཟླ་གདུགས་ཞེས་བྱ་བ་དེ་གཅིག་པུ་དབེན་པར་སོང་ནས་འདི་
སྙམ་དུ་སེམས་ཏེ། མཆོད་པ་དེ་བས་མཆོད་པ་གཞན་ཆེས་ཁྱད་པར་དུ་འཕགས་ཤིང་
རྒྱ་ཆེ་བ་ཡོད་དམ་སྙམ་པ་དང་། སངས་རྒྱས་ཀྱི་བྱིན་གྱི་རླབས་ཀྱིས་བར་སྣང་དེ་
ལས་ལྷ་དག་འདི་སྐད་ཅེས་ཟེར་རོ། །སྐྱེས་བུ་དམ་པ་ཆོས་ཀྱི་མཆོད་པ་ནི་མཆོད་པ་
ཐམས་ཅད་ཀྱི་ནང་ན་མཆོག་གོ །དེས་སྨྲས་པ། ཆོས་ཀྱི་མཆོད་པ་དེ་གང་ཡིན།
ལྷས་སྨྲས་པ། སྐྱེས་བུ་དམ་པ་ཁྱོད་དེ་བཞིན་གཤེགས་པ་སྨན་གྱི་རྒྱལ་པོ་དེའི་དྲུང་
དུ་སོང་ལ་ཆོས་ཀྱི་མཆོད་པ་དེ་གང་ལགས་ཞེས་ཞུས་ཤིག་དང་། བཅོམ་ལྡན་འདས་
དེ་ཁྱོད་ལ་ལུང་སྟོན་ཏོ། །
དེ་ནས་ལྷའི་དབང་པོ་རྒྱལ་བུ་ཟླ་གདུགས་གཞོན་ནུ་བཅོམ་ལྡན་འདས་དེ་བཞིན་་་་་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་སྨན་གྱི་རྒྱལ་པོ་
195



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ག་ལ་བ་དེར་སོང་སྟེ་ཕྱིན་པ་དང༌། བཅོམ་ལྡན་འདས་ཀྱི་ཞབས་ལ་མགོ་བོས་ཕྱག་
འཚལ་ཏེ་ཕྱོགས་གཅིག་ཏུ་འདུག་གོ །ཕྱོགས་གཅིག་ཏུ་འདུག་ནས་རྒྱལ་བུ་ཟླ་གདུགས་
ཀྱིས་བཅོམ་ལྡན་འདས་དེ་བཞིན་གཤེགས་པ་སྨན་གྱི་རྒྱལ་པོ་དེ་ལ་འདི་སྐད་ཅེས་
གསོལ་ཏོ། །བཅོམ་ལྡན་འདས་ཆོས་ཀྱི་མཆོད་པ་ཆོས་ཀྱི་མཆོད་པ་ཞེས་བགྱི་བའི་
ཆོས་ཀྱི་མཆོད་པ་དེ་གང་ལགས། བཅོམ་ལྡན་འདས་དེས་བཀའ་སྩལ་བ། ཁ་
རིགས་ཀྱི་བུ་ཆོས་ཀྱི་མཆོད་པ་ནི་གང་དེ་བཞིན་གཤེགས་པས་གསུངས་པའི་མདོ་སྡེ་
ཟབ་མོ་ཟབ་མོར་སྣང་བ། འཇིག་རྟེན་ཐམས་ཅད་དང་མི་མཐུན་པ། རྟོགས་པར་
དཀའ་བ། མངོན་པར་དཀའ་བ། ཁོང་དུ་ཆུད་པར་དཀའ་བ། ཕྲ་བ་ཞིབ་པ། མི་
དམིགས་པ། བྱང་ཆུབ་སེམས་དཔའི་སྡེ་སྣོད་ཀྱི་ནང་དུ་གཏོགས་པ། གཟུངས་དང་
མདོ་སྡེའི་རྒྱལ་པོའི་ཕྱག་རྒྱས་བཏབ་པ། ཕྱིར་མི་ལྡོག་པའི་འཁོར་ལོ་སྟོན་པ། ཕ་
རོལ་ཏུ་ཕྱིན་པ་དྲུག་ལས་བྱུང་བ། འཛིན་པ་རྣམས་ཡོངས་སུ་བཟུང་བ། བྱང་ཆུབ་ཀྱི་
ཕྱོགས་ཀྱི་ཆོས་དང་ལྡན་པ། བྱང་ཆུབ་ཀྱི་ཡན་ལག་བསྒྲུབ་པར་གཏོགས་པ། སེམས་
ཅན་ལ་སྙིང་རྗེ་ཆེན་པོ་འཇུག་པ། བྱམས་པ་ཆེན་པོ་སྟོན་པ། བདུད་ཀྱི་ལྟ་བར་གྱུར་
པ་ཐམས་ཅད་མེད་པ། རྟེན་ཅིང་འབྲེལ་བར་འབྱུང་བ་བསྟན་པ། བདག་མེད་པ།
སེམས་ཅན་མེད་པ། སྲོག་མེད་པ། གང་ཟག་མེད་པ། སྟོང་པ་ཉིད་དང་། མཚན་མ་
མེད་པ་དང༌། སྨོན་པ་མེད་པ་དང༌། མངོན་པར་འདུ་མི་བྱེད་པ་དང༌། མ་སྐྱེས་པ་
དང༌། མ་བྱུང་བ་དང་ལྡན་པ། བྱང་ཆུབ་ཀྱི་སྙིང་པོ་སྒྲུབ་པ། ཆོས་ཀྱི་འཁོར་ལོ་རབ་
ཏུ་བསྐོར་བ། ལྷ་དང་། ཀླུ་དང་། གནོད་སྦྱིན་དང་། དྲི་ཟ་དང༌། ལྷ་མ་ཡིན་དང་།
ནམ་མཁའ་ལྡིང་དང༌། མིའམ་ཅི་དང་། ལྟོ་འཕྱེ་ཆེན་པོའི་དབང་པོ་རྣམས་ཀྱིས་རབ་
ཏུ་བསྟོད་ཅིང་བསྔགས་པ། དམ་པའི་ཆོས་ཀྱི་རིགས་རྒྱུན་མི་གཅོད་པ། ཆོས་ཀྱི་
མཛོད་འཛིན་པ། ཆོས་ཀྱི་མཆོད་པའི་མཆོག་ལ་ཞུགས་པ། འཕགས་པའི་སྐྱེ་བོ་
196



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཐམས་ཅད་ཀྱིས་ཡོངས་སུ་བཟུང་བ། བྱང་ཆུབ་སེམས་དཔའི་སྤྱོད་པ་ཐམས་ཅད་
ཡང་དག་པར་སྟོན་པ། ཡང་དག་པའི་དོན་གྱི་ཆོས་སོ་སོར་ཡང་དག་པར་རིག་པ་ལ་
འཇུག་པ། ཆོས་ཀྱི་མདོ་མི་རྟག་པ་དང༌། སྡུག་བསྔལ་བ་དང༌། བདག་མེད་པ་དང༌། །
ཞི་བ་ལས་ངེས་པར་བྱུང་བ། སེར་སྣ་ཅན་དང་། ཚུལ་ཁྲིམས་འཆལ་བ་དང་། གནོད་
སེམས་ཅན་དང་། ལེ་ལོ་ཅན་དང་། བརྗེད་ངས་པ་དང་། ཤེས་རབ་འཆལ་པ། སྤ་
འགོང་བ། ཕས་ཀྱི་རྒོལ་བ་དང༌། ལྟ་བ་ངན་པ་དང༌། དམིགས་པ་ལ་མངོན་པར་
ཞེན་པ་ཐམས་ཅད་སྔངས་པར་བྱེད་པ། སངས་རྒྱས་ཐམས་ཅད་ཀྱིས་བསྟོད་པ།
འཁོར་བའི་ཕྱོགས་ཀྱི་གཉེན་པོ། མྱ་ངན་ལས་འདས་པའི་བདེ་བ་ཡང་དག་པར་སྟོན་
པ་དེ་ལྟ་བུའི་མདོ་སྡེ་རྣམས་གང་ཡང་དག་པར་སྟོན་པ་དང༌། འཆང་བ་དང༌། སོ་
སོར་རྟོག་པ་དང༌། དམ་པའི་ཆོས་ཀུན་སྡུད་པ་དེ་ནི་ཆོས་ཀྱི་མཆོད་པ་ཞེས་བྱའོ། །
རིགས་ཀྱི་བུ་གཞན་ཡང་ཆོས་ཀྱི་མཆོད་པ་ནི་གང་ཆོས་ལ་ཆོས་སུ་ངེས་པར་སེམས་པ།།
ཆོས་ལ་ཆོས་བཞིན་ནན་ཏན་བྱེད་པ་དང་། རྟེན་ཅིང་འབྲེལ་བར་འབྱུང་བར་མཐུན་
པ༑ མཐར་ལྟ་བ་ཐམས་ཅད་དང་བྲལ་བ། སྐྱེ་བ་མེད་པ། འབྱུང་བ་མེད་པ་ལ་བཟོད་
པ༑ བདག་མེད་པ་སེམས་ཅན་མེད་པར་འཇུག་པ། རྒྱུ་དང་རྐྱེན་དང་མི་འགལ་བ་
དང༌། འཐབ་པ་མེད་པ། རྩོད་པ་མེད་པ། ང་ཡི་བ་མེད་པ། ངར་འཛིན་པ་དང་བྲལ་
བ། དོན་ལ་རྟོན་གྱི་ཚིག་འབྲུ་ལ་མི་རྟོན་པ། ཡེ་ཤེས་ལ་རྟོན་གྱི་རྣམ་པར་ཤེས་པ་ལ་
མི་རྟོན་པ། ངེས་པའི་དོན་གྱི་མདོ་སྡེ་ལ་རྟོན་གྱི་དྲང་བའི་དོན་ཀུན་རྫོབ་ལ་མངོན་
པར་མ་ཞེན་པ། ཆོས་ཉིད་ལ་རྟོན་གྱི་གང་ཟག་ཏུ་ལྟ་བ་དམིགས་པར་འཛིན་པ་ལ་
མངོན་པར་མ་ཞེན་པ། སངས་རྒྱས་ཀྱི་ཆོས་ཉིད་ཇི་ལྟ་བ་བཞིན་དུ་ཁོང་དུ་ཆུད་པ།
ཀུན་གཞི་མེད་པར་འཇུག་པ། ཀུན་གཞི་ཡང་དག་པར་འཇོམས་པ། མ་རིག་པ་རྣམ་
པར་ཞི་བ་ནས། རྒ་ཤི་དང༌། མྱ་ངན་དང་། སྨྲེ་སྔགས་འདོན་པ་དང་།
197



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྡུག་བསྔལ་བ་དང་། ཡིད་མི་བདེ་བ་དང་། འཁྲུག་པའི་བར་དུ་རྣམ་པར་ཞི་ཞིང་དེ་
ལྟར་རྟེན་ཅིང་འབྲེལ་བར་འབྱུང་བའི་ཡན་ལག་བཅུ་གཉིས་ལ་འདི་ལྟ་སྟེ། སེམས་
ཅན་ལ་ལྟ་བ་ཟད་མི་ཤེས་པར་མངོན་པར་བསྒྲུབས་པས་མངོན་པར་སྒྲུབ་ཅིང་ལྟ་བ་
རྣམས་ལ་མི་ལྟ་བ་འདི་ནི་རིགས་ཀྱི་བུ་བླ་ན་མེད་པའི་ཆོས་ཀྱི་མཆོད་པ་ཞེས་བྱའོ། །
ཞེས་དང༌། ལྷའི་དབང་པོ་རྣམ་གྲངས་འདིས་ཀྱང་འདི་ལྟར་རིག་པར་བྱ་སྟེ། ལྷའི་
དབང་པོ་ཇི་ཙམ་ན་དེ་བཞིན་གཤེགས་པ་རྣམས་ལ་མཆོད་པའི་ནང་ན་ཆོས་ཀྱི་་་་་
མཆོད་པ་ནི་མཆོག་ཅེས་བྱའོ། །
མཆོག་དང་། དམ་པ་དང་། མཆོག་རབ་དང་། གྱ་ནོམ་པ་དང་། བླ་མ་དང་། བླ་ན་
མེད་པ་ཞེས་བྱའོ། །ལྷའི་དབང་པོ་དེ་ལྟ་བས་ན་ང་ལ་ཟང་ཟིང་གིས་མ་མཆོད་པར་
ཆོས་ཀྱི་མཆོད་པས་མཆོད་ཅིག ང་ལ་ཟང་ཟིང་གིས་བསྟི་སྟང་མ་བྱེད་ཆོས་ཀྱི་བསྟི་
སྟང་གིས་རི་མོར་གྱིས་ཤིག ཅེས་དང༌། བདུད་རྩི་བརྗོད་པ་ཞེས་བྱ་བའི་མདོ་ལས།
བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཆོས་ལྔ་དང་ལྡན་ན་
བདུད་ཀྱི་རིས་ཐམས་ཅད་ཀྱིས་བགེགས་བྱ་བར་མི་འགྱུར་བ་དང་། བདུད་ཀྱི་འཁོར་
ཐམས་ཅད་ཀྱིས་འདའ་བར་བྱ་བ་མ་ཡིན་པ་དང་། སེམས་ཅན་རྣམས་ལ་སྙིང་བརྩེ་
བའི་ཕྱིར་ཚེ་རིང་དུ་སྐྱོང་བར་བྱེད་པ་དང་། ་ མྱུར་དུ་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །ལྔ་པོ་དག་
གང་ཞེ་ན། འདི་ལྟ་སྟེ། རྒྱུན་མི་འཆད་པར་ཆོས་སྦྱིན་པ་དང༌། རྒྱུན་མི་འཆད་པར་
སེམས་ཅན་ཐམས་ཅད་ལ་མི་འཇིགས་པ་སྦྱིན་པ་དང༌། རྒྱུན་མི་འཆད་པར་བྱམས་
པ་ཆེན་པོ་དང་། སྙིང་རྗེ་ཆེན་པོ་དང་། དགའ་བ་ཆེན་པོ་དང་། བཏང་སྙོམས་ཆེན་
པོ་བསྒོམ་པ་དང་། རྒྱུན་མི་འཆད་པར་མཆོད་རྟེན་རྙིང་པ་གསོས་པ་དང༌། རྒྱུན་
མི་འཆད་པར་སེམས་ཅན་ཐམས་ཅད་བྱང་ཆུབ་ཀྱི་སེམས་ལ་མོས་པར་བྱ་བ་སྟེ། །
198



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བྱམས་པ་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཆོས་ལྔ་པོ་དེ་དག་་་་་་
དང་ལྡན་ན་བདུད་ཀྱི་རིས་ཐམས་ཅད་ཀྱིས་བགེགས་བྱ་བར་མི་འགྱུར་བ་དང་། །
བདུད་ཀྱི་འཁོར་ཐམས་ཅད་ཀྱིས་འདའ་བར་བྱ་བ་མ་ཡིན་པ་དང་། སེམས་ཅན་རྣམས་
ལ་སྙིང་བརྩེ་བའི་ཕྱིར་ཚེ་རིང་དུ་སྐྱོང་བར་བྱེད་པ་དང༌། མྱུར་དུ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་འགྱུར་རོ། །
ཞེས་དང་། མེ་ཏོག་གི་ཚོགས་ཞེས་བྱ་བའི་མདོ་ལས། ཤཱ་རིའི་བུ་གང་དག་ཆོས་ཀྱི་སྦྱིན་
པ་ལ་འཛུད་པར་བྱེད་པའི་བྱང་ཆུབ་སེམས་དཔའ་ཆོས་ཀྱི་སྦྱིན་པ་ལ་དཔའ་བ་དེ་ནི་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཉེ་བར་གྱུར་པ་ཡིན་ནོ། །དེ་བས་
ན་ཤཱ་རིའི་བུ་ཆོས་ཀྱི་སྦྱིན་པ་མཆོག་ལ་གཟུང་བར་བྱའི་ཟང་ཟིང་གི་སྦྱིན་པ་ལ་གཟུང་
པར་མི་བྱའོ། །གང་དག་སྐྱེས་བུ་དམ་པ་དེ་དག་ལ་སྦྱིན་པ་སྦྱིན་པར་བྱེད་ན་དེ་དག་
གིས་ཆོས་ཀྱི་སྦྱིན་པ་ཉིད་སྦྱིན་པར་བྱའི། ཟང་ཟིང་གི་སྦྱིན་པ་ནི་མ་ཡིན་ཏེ། དེ་དག་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྙེན་པར་འགྱུར་རོ། །
བསྐལ་པ་བརྒྱད་ཅུའི་བར་དུ་འཁོར་བ་ལ་རྒྱབ་ཀྱིས་ཕྱོགས་པ་བྱས་པར་འགྱུར་རོ། །
ཞེས་དང་། ཁྲི་བརྒྱད་སྟོང་པ་ལས། ཀོ་ཤི་ཀ་གཞན་ཡང་འཛམ་བུའི་གླིང་གི་སེམས་
ཅན་ཇི་སྙེད་ཡོད་པ་དེ་དག རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གི་རྒྱུན་
ཏུ་ཞུགས་པའི་འབྲས་བུ་ལ་བཀོད་ན། ཀོ་ཤི་ཀ་འདི་ཇི་སྙམ་དུ་སེམས། རིགས་ཀྱི་
བུའམ་རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་སྙམ་མམ། བརྒྱ་
བྱིན་གྱིས་གསོལ་བ། བཅོམ་ལྡན་འདས་མང་ལགས་སོ། །བདེ་བར་གཤེགས་པ་མང་
ལགས་སོ། །
བཅོམ་ལྡན་འདས་ཀྱིས་བཀའ་སྩལ་བ། ཀོ་ཤི་ཀ་དེ་བས་ན། རིགས་ཀྱི་བུའམ་རིགས་
ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་དོན་དང་བཅས། ཚིག་འབྲུ་དང་
[99



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བཅས་པར་གཞན་དག་ལ་རྣམ་གྲངས་དུ་མར་རྗོད་ཅིང་འཆད་ལ། རྣམ་པར་འབྱེད་དེ་
གསལ་བར་བྱེད་ཅིང་ཡང་དག་པར་སྟོན་ལ། འདི་སྐད་དུ་རིགས་ཀྱི་བུ་ཁྱོད་ཚུར་ཤོག་
ཤེས་རབ་ཀྱི་ཕ་རོལ་ཏུ་ཕྱིན་པ་ཟུང་ཞིག ཆོངས་ཤིག ལྷོགས་ཤིག ཀུན་ཆུབ་པར་
གྱིས་ཤིག ཚུལ་བཞིན་དུ་ཡིད་ལ་གྱིས་ཤིག ཇི་སྐད་བསྟན་ པའི་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་ནན་ཏན་གྱིས་ཤིག་ཅེས་ཀྱང་ཟེར་ན། དེ་ཆེས་བསོད་ནམས་མང་
དུ་སྐྱེད་དོ། ། བ དག་
དེ་ཅིའི་ཕྱིར་ཞེ་ན། ཀོ་ཤི་ཀ་རྒྱུན་ཏུ་ཞུགས་པ་དང་། རྒྱུན་ཏུ་ཞུགས་པའི་འབྲས་བུ་
ནི༑ ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་བྱུང་བའི་ཕྱིར་རོ། །ཀོ་ཤི་ཀ་འཛམ་
བུའི་གླིང་གི་སེམས་ཅན་རྣམས་རྒྱུན་ཏུ་ཞུགས་པའི་འབྲས་བུ་ལ་བཏུལ་བ་ལྟ་ཡང་་་་
ཞོག སྟོང་གི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་རྒྱུན་ཏུ་ཞུགས་པའི་
འབྲས་བུ་ལ་བཏུལ་བ་ལྟ་ཡང་ཞོག སྟོང་གཉིས་ཀྱི་འཇིག་རྟེན་གྱི་ཁམས་ཀྱི་སེམས་
ཅན་ཐམས་ཅད་རྒྱུན་ཏུ་ཞུགས་པའི་འབྲས་བུ་ལ་བཏུལ་བ་ལྟ་ཡང་ཞོག ཀོ་ཤི་ཀ་སྟོང་
གསུམ་གྱི་སྟོང་ཆེནཔོའི་འཇིག་རྟེན་གྱི་ཁམས་ཀྱི་སེམས་ཅན་ཐམས་ཅད་རྒྱུན་ཏུ་ཞུགས་
པའི་འབྲས་བུ་ལ་བཏུལ་བ་ལྟ་ཡང་ཞོག་གི ཀོ་ཤི་ཀ་ཤར་ཕྱོགས་སུ་འཇིག་རྟེན་གྱི་
ཁམས་གང་གཱའི་ཀླུང་གི་བྱེ་མ་སྙེད་དག་ན། སེམས་ཅན་ཇི་སྙེད་འཁོད་པ་དེ་དག་
རིགས་ཀྱི་བུའམ་རིགས་ཀྱི་བུ་མོ་ལ་ལས་རྒྱུན་ཏུ་ཞུགས་པའི་འབྲས་བུ་ལ་བཀོད་ལ།།
དེ་བཞིན་དུ་ལྷོ་ཕྱོགས་དང་། ནུབ་ཕྱོགས་དང་། བྱང་ཕྱོགས་དང་། ཕྱོགས་མཚམས་
རྣམས་དང་། སྟེང་དང་། འོག་ཏུ་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་
དག་ན། སེམས་ཅན་ཇི་སྙེད་འཁོད་པ་དེ་དག་ཐམས་ཅད་རིགས་ཀྱི་བུའམ་རིགས་ཀྱི་
བུ་མོ་གང་ལ་ལ་ཞིག་གིས་རྒྱུན་ཏུ་ཞུགས་པའི་འབྲས་བུ་ལ་བཀོད་ན། ཀོ་ཤི་ཀ་
འདི་ཇི་སྙམ་དུ་སེམས།། རིགས་ཀྱི་བུའམ་རིགས་ཀྱི་བུ་མོ་དེ་གཞི་དེ་ལས་བསོད་
200



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ནམས་ཆེས་མང་དུ་སྐྱེད་སྙམ་མམ། བརྒྱ་བྱིན་གྱིས་གསོལ་བ། བཅོམ་ལྡན་འདས་
མང་ལགས་སོ། ། ། །
བདེ་བར་གཤེགས་པ་མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་བ། ཀོ་
ཤི་ཀ་དེ་བས་ན་རིགས་ཀྱི་བུའམ་རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་དོན་དང་བཅས། ཚིག་འབྲུ་དང་བཅས་པར་གཞན་དག་ལ་རྒྱ་ཆེར་
འཆད་ཅིང་ཡང་དག་པར་སྟོན་ལ། རྣམ་པར་འབྱེད་ཅིང་འགྲེལ་ཏེ། གསལ་བར་
བྱེད་ལ་འདི་སྐད་དུ། རིགས་ཀྱི་བུ་ཁྱོད་ཚུར་ཤོག ཤེས་རབ་ཀྱི་ཕ་རོལ་ཏུ་ཕྱིན་པ་
ཟུང་ཞིག ཆོངས་ཤིག ལྷོགས་ཤིག ཀུན་ཆུབ་པར་གྱིས་ཤིག ཚུལ་བཞིན་དུ་ཡིད་
ལ་གྱིས་ཤིག ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནན་ཏན་གྱིས་
ཤིག་ཅེས་ཀྱང་ཟེར་ན། དེ་ཆེས་བསོད་ནམས་མང་དུ་སྐྱེད་དོ། །དེ་ཅིའི་ཕྱིར་ཞེ་ན།
ཀོ་ཤི་ཀ་རྒྱུན་ཏུ་ཞུགས་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བའི་ཕྱིར་རོ།།
ཀོ་ཤི་ཀ་གཞན་ཡང་རིགས་ཀྱི་བུའམ་རིགས་ཀྱི་བུ་མོ་གང་ལ་ལས་འཛམ་བུའི་གླིང་
གི་སེམས་ཅན་ཇི་སྙེད་པ་དེ་དག་ཐམས་ཅད་ལན་ཅིག་ཕྱིར་འོང་བའི་འབྲས་བུ་ལ་
བཀོད་ཕྱིར་མི་འོང་བའི་འབྲས་བུ་ལ་བཀོད་དགྲ་བཅོམ་པ་ཉིད་ཀྱི་བར་དུ་བཀོད་ན།
ཀོ་ཤི་ཀ་འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་གཞི་དེ་ལས་
བསོད་ནམས་ཆེས་མང་དུ་སྐྱེད་སྙམ་མམ། བརྒྱ་བྱིན་གྱིས་གསོལ་བ། བཅོམ་ལྡན་
འདས་མང་ལགས་སོ། །བདེ་བར་གཤེགས་པ་མང་ལགས་སོ། །
བཅོམ་ལྡན་འདས་ཀྱིས་བཀའ་སྩལ་བ། ཀོ་ཤི་ཀ་དེ་བས་ན་རིགས་ཀྱི་བུའམ་རིགས་
ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དོན་དང་བཅས། ཚིག་འབྲུ་
དང་བཅས་པར་སེམས་ཅན་གཞན་དག་ལ་རྒྱ་ཆེར་འཆད་པ་ནས། ཡང་དག་པར་
རབ་ཏུ་སྟོན་པའི་བར་དུ་བྱེད་ལ། འདི་སྐད་དུ་རིགས་ཀྱི་བུ་ཁྱོད་ཚུར་ཤོག ཤེས་རབ་
201



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཀྱི་ཕ་རོལ་ཏུ་ཕྱིན་པ་ཟུང་ཞིག ཆོངས་ཤིག ལྷོགས་ཤིག ཀུན་ཆུབ་པར་གྱིས་ཤིག
ཚུལ་བཞིན་དུ་ཡིད་ལ་གྱིས་ཤིག ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ ཕྱིན་ པ་
ལ་ནན་ཏན་གྱིས་ཤིག་ཅེས་ཀྱང་ཟེར་ན། དེ་ཆེས་བསོད་ནམས་མང་དུ་སྐྱེད་དོ། །དེ་
ཅིའི་ཕྱིར་ཞེ་ན། ཀོ་ཤི་ཀ་དགྲ་བཅོམ་པ་ཉིད་ཀྱི་བར་དུ་ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ལས་བྱུང་བའི་ཕྱིར་རོ། །ཀོ་ཤི་ཀ་འཛམ་བུའི་གླིང་གི་སེམས་ཅན་ཐམས་ཅད་
དགྲ་བཅོམ་པའི་བར་དུ་བཏུལ་བ་ལྟ་ཞོག་གི རིགས་ཀྱི་བུའམ་རིགས་ཀྱི་བུ་མོ་གང་
ལ་ལས་གླིང་བཞི་པའི་སེམས་ཅན་ཐམས་ཅད་དགྲ་བཅོམ་པ་ཉིད་ཀྱི་བར་དུ་བཀོད་
ལ་སྟོང་གི་འཇིག་རྟེན་གྱི་ཁམས་ཀྱི་སེམས་ཅན་རྣམས་དང༌། སྟོང་གཉིས་ཀྱི་འཇིག་
རྟེན་གྱི་ཁམས་ཀྱི་སེམས་ཅན་རྣམས་དང་། སྟོང་གསུམ་གྱི་སྟོང་ཆེན་པོའི་འཇིག་
རྟེན་གྱི་ཁམས་ཀྱི་སེམས་ཅན་རྣམས་དགྲ་བཅོམ་བ་ཉིད་ཀྱི་བར་དུ་བཀོད་དེ། ཀོ་ཤི་
ཀ་ཤར་ཕྱོགས་སུ་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན། སེམས་
ཅན་འཁོད་པ་དེ་དག་ཐམས་ཅད་དགྲ་བཅོམ་པ་ཉིད་ཀྱི་བར་དུ་བཀོད་ན། ཀོ་ཤི་ཀ་
འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་གཞི་དེ་ལས་བསོད་
ནམས་མང་དུ་སྐྱེད་སྙམ་མམ། བརྒྱ་བྱིན་གྱིས་གསོལ་བ། བཅོམ་ལྡན་འདས་མང་
ལགས་སོ། །བདེ་བར་གཤེགས་པ་མང་ལགས་སོ། ། །
བཅོམ་ལྡན་འདས་ཀྱིས་བཀའ་སྩལ་བ། ཀོ་ཤི་ཀ་དེ་བས་ན་རིགས་ཀྱི་བུའམ་རིགས་
ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་གཞན་དག་ལ་ཡང་དག་པར་
སྟོན་ཅིང་འཆད་ལ། འདི་སྐད་དུ་རིགས་ཀྱི་བུ་ཁྱོད་ཚུར་ཤོག ཤེས་རབ་ཀྱི་ཕ་རོལ་
ཏུ་ཕྱིན་པ་ཟུང་ཞིག་ཀུན་ཆུབ་པར་བྱ་བའི་བར་དུ་གྱིས་ཤིག ཇི་སྐད་བསྟན་པའི་
ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནན་ཏན་གྱིས་ཤིག་ཅེས་ཀྱང་ཟེར་ན། དེ་ཆེས་
བསོད་ནམས་མང་དུ་སྐྱེད་དོ། །དེ་ཅིའི་ཕྱིར་ཞེ་ན། ཀོ་ཤི་ཀ་ལན་ཅིག་ཕྱིར་འོང་བ་
202



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དང༌། ཕྱིར་མི་འོང་བ་དང་། དགྲ་བཅོམ་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ལས་བྱུང་བའི་ཕྱིར་རོ། །ཀོ་ཤི་ཀ་གཞན་ཡང་ཕྱོགས་བཅུའི་ཕྱོགས་རེ་རེར་ཡང་
འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན། སེམས་ཅན་ཇི་སྙེད་
འཁོད་པ་དེ་དག་ཐམས་ཅད་རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་གིས། རང་
སངས་རྒྱས་ཉིད་ལ་བཀོད་ན། ཀོ་ཤི་ཀ་འདི་ཇི་སྙམ་དུ་སེམས། རིགས་ཀྱི་བུའམ་་་་
རིགས་ཀྱི་བུ་མོ་དེ་གཞི་དེ་ལས་བསོད་ནམས་མང་དུ་སྐྱེད་སྙམ་མམ་བརྒྱ་བྱིན་གྱིས་
གསོལ་བ། བཅོམ་ལྡན་འདས་མང་ལགས་སོ། །
བདེ་བར་གཤེགས་པ་མང་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཀོ་
ཤི་ཀ་དེ་བས་ན། རིགས་ཀྱི་བུའམ་རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་
ཕྱིན་པ་འདི་འདོད་པ་དག་ལ་དོན་དང་བཅས། ཚིག་འབྲུ་དང་བཅས་པར་སྟོན་ཅིང་
ཡང་དག་པར་སྟོན་པའི་བར་དུ་བྱེད་ལ། འདི་སྐད་དུ་རིགས་ཀྱི་བུ་ཁྱོད་ཚུར་ཤོག
ཤེས་རབ་ཀྱི་ཕ་རོལ་ཏུ་ཕྱིན་པ་ཟུང་ཞིག ཀུན་ཆུབ་པར་གྱིས་ཤིག ཇི་སྐད་བསྟན་
པའི་ཤེས་རབ་ཀྱི་ཕ་རོལ་ཏུ་ཕྱིན་ པ་ལ་ནན་ཏན་གྱིས་ཤིག་ཅེས་ཀྱང་ཟེར་ན། དེ་
ཆེས་བསོད་ནམས་མང་དུ་སྐྱེད་དོ། །དེ་ཅིའི་ཕྱིར་ཞེ་ན། ཀོ་ཤི་ཀ་རང་སངས་རྒྱས་ནི་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་འབྱུང་བའི་ཕྱིར་རོ། །ཀོ་ཤི་ཀ་གཞན་ཡང་
འཛམ་བུའི་གླིང་གི་སེམས་ཅན་གང་ཡིན་པ་དེ་དག་རིགས་ཀྱི་བུའམ་རིགས་ཀྱི་བུ་མོ་
གང་ལ་ལ་ཞིག་གིས། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་བཀོད་
པ་བས་གང་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དོན་དང་བཅས། ཚིག་འབྲུ་
དང་བཅས་པར་གཞན་དག་ལ་རྒྱ་ཆེར་འཆད་ཅིང་ཡང་དག་པར་སྟོན་པའི་བར་དུ་་་
བྱེད་ལ། འདི་སྐད་དུ་རིགས་ཀྱི་བུ་ཁྱོད་ཇི་ལྟ་ཇི་ལྟར་ཤེས་རབ་ཀྱི་ཕ་རོལ་ཏུ་ཕྱིན་པ་
འདི་ལ་སློབ་པ་དེ་ལྟ་དེ་ལྟར་ཁྱོད་ཀྱིས་རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་་་་་
203



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྣམས་འཐོབ་པར་འགྱུར་རོ། །ཇི་ལྟ་ཇི་ལྟར་ཁྱོད་ཀྱིས་རྣམ་པ་ཐམས་ཅད་མཁྱེན་པ་
ཉིད་ཀྱི་ཆོས་རྣམས་ཐོབ་པར་གྱུར་པ་དེ་ལྟ་དེ་ལྟར་ཁྱོད་ཀྱི་ཤེས་རབ་ཀྱི་ཕ་རོལ་ཏུ་ཕྱིན་
པ་རྒྱ་ཆེར་བསྒོམ་པ་ཡོངས་སུ་རྫོགས་པར་འགྱུར་རོ། །འདི་
ཇི་ལྟ་ཇི་ལྟར་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་རྒྱ་ཆེར་བསྒོམ་པ་ཡོངས་སུ་
རྫོགས་པར་གྱུར་པ་དེ་ལྟ་དེ་ལྟར་ཁྱོད་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་དང་ཉེ་བར་འགྱུར་རོ་ཞེས་ཀྱང་ཟེར་ན། དེ་ཆེས་བསོད་ནམས་མང་དུ་སྐྱེད་དོ།།
དེ་ཅིའི་ཕྱིར་ཞེ་ན། ཀོ་ཤི་ཀ་བྱང་ཆུབ་སེམས་དཔའ་སེམས་དཔའ་ཆེན་པོ་སེམས་
དང་པོ་བསྐྱེད་པ་རྣམས་ནི་དེ་ལས་བྱུང་ལ་ཕྱོགས་བཅུའི་ཕྱོགས་རེ་རེར་ཡང་འཇིག་
རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་དག་ན། བྱང་ཆུབ་སེམས་དཔའ་གང་སུ་
དག་འཁོད་པ་དེ་དག་ཐམས་ཅད་ཀྱང་། ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་སངས་རྒྱས་
པའི་ཕྱིར་རོ། །ཀོ་ཤི་ཀ་གཞན་ཡང་རིགས་ཀྱི་བུའམ་རིགས་ཀྱི་བུ་མོ་ལ་ལ་ཞིག་གིས་
ཕྱོགས་བཅུའི་ཕྱོགས་རེ་རེར་ཡང་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་
དག་ན། སེམས་ཅན་ཇི་སྙེད་འཁོད་པ་དེ་དག་ཐམས་ཅད་ཕྱིར་མི་ལྡོག་པ་ཉིད་ལ་
བཀོད་ན། ཀོ་ཤི་ཀ་འདི་ཇི་སྙམ་དུ་སེམས། རིགས་ཀྱི་བུའམ་རིགས་ཀྱི་བུ་མོ་དེ་གཞི་
དེ་ལས་བསོད་ནམས་མང་དུ་སྐྱེད་སྙམ་མམ། བརྒྱ་བྱིན་གྱིས་གསོལ་བ། བཅོམ་ལྡན་
འདས་མང་ལགས་སོ། །བདེ་བར་གཤེགས་པ་མང་ལགས་སོ། །
བཅོམ་ལྡན་འདས་ཀྱིས་བཀའ་སྩལ་བ། ཀོ་ཤི་ཀ་དེ་བས་ན། རིགས་ཀྱི་བུའམ་
རིགས་ཀྱི་བུ་མོ་གང་གིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དོན་དང་བཅས། ཚིག་
འབྲུ་དང་བཅས་པར་གཞན་དག་ལ་འཆད་ཅིང་ཡང་དག་པར་སྟོན་པའི་བར་དུ་བྱེད་
ལ༑ འདི་སྐད་དུ་རིགས་ཀྱི་བུ་ཁྱོད་ཚུར་ཤོག ཤེས་རབ་ཀྱི་ཕ་རོལ་ཏུ་ཕྱིན་པ་ཟུང་
204



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཞིག ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ནན་ཏན་བྱ་བའི་བར་དུ་
གྱིས་ཤིག་དང་། རིགས་ཀྱི་བུ་ཁྱོད་ཇི་ལྟ་ཇི་ལྟར་ཇི་སྐད་བསྟན་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་ལ་ནན་ཏན་བྱེད་པ་དེ་ལྟ་དེ་ལྟར་རིགས་ཀྱི་བུ་ཁྱོད་ཀྱིས་རྣམ་པ་ཐམས་
ཅད་མཁྱེན་པའི་ཆོས་རྣམས་འཐོབ་པར་འགྱུར་རོ། །
དེ་བཞིན་དུ་སྦྱར་ཏེ། བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱི་བར་དུ་
མངོན་པར་རྫོགས་པར་འཚང་རྒྱ་བར་འགྱུར་རོ་ཞེས་དེ་སྐད་ཀྱང་ཟེར་ན། ཀོ་ཤི་ཀ་
དེ་ཆེས་བསོད་ནམས་མང་དུ་སྐྱེད་དོ། །དེ་ཅིའི་ཕྱིར་ཞེ་ན། ཀོ་ཤི་ཀ་ཕྱིར་མི་ལྡོག་
པའི་བྱང་ཆུབ་སེམས་དཔའ་རྣམས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལས་བྱུང་་་་་
བའི་ཕྱིར་རོ། །ཀོ་ཤི་ཀ་གཞན་ཡང་འཛམ་བུའི་གླིང་གི་སེམས་ཅན་ཇི་སྙེད་པ་དེ་
དག་ཐམས་ཅད་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལ་ཡང་དག་པར་
ཞུགས་པ་བས་ནི། དེ་དག་ལ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག་གིས་
ཤེས་རབ་ཀྱི་ཕ་རོལ་ཏུ་ཕྱིན་པ་འདི་དོན་དང་བཅས། ཚིག་འབྲུ་དང་བཅས་པར་
འཆད་ཅིང་ཡང་དག་པར་སྟོན་པའི་བར་དུ་བྱེད་ལ། འདི་སྐད་དུ་རིགས་ཀྱི་བུ་ཁྱོད་
ཚུར་ཤོག ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་ཞིག ཇི་སྐད་བསྟན་པའི་ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ལ་ནན་ཏན་བྱ་བའི་བར་དུ་གྱིས་ཤིག་དང་། རིགས་
ཀྱི་བུ་ཁྱོད་ཇི་སྐད་བསྟན་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་ཇི་ལྟ་ཇི་ལྟར་ནན་ཏན་
བྱེད་པ་དེ་ལྟ་དེ་ལྟར་ཁྱོད་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབས་པས། ཕྱིར་མི་
ལྡོག་པ་ཉིད་ལ་གནས་པར་འགྱུར་ཏེ། རིམ་གྱིས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་མངོན་པར་རྫོགས་པར་འཚང་རྒྱ་བར་ཡང་འགྱུར་རོ་ཞེས་ཀྱང་ཟེར་ན།
ཀོ་ཤི་ཀ་རིགས་ཀྱི་བུའམ་རིགས་ཀྱི་བུ་མོ་དེ་ཆེས་བསོད་ནམས་མང་དུ་སྐྱེད་དོ། །
205



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཀོ་ཤི་ཀ་གཞན་ཡང་གླིང་བཞི་པའི་འཇིག་རྟེན་གྱི་ཁམས་ན་སེམས་ཅན་འཁོད་པ་
རྣམས་དང་། སྟོང་གི་འཇིག་རྟེན་གྱི་ཁམས་དང་། སྟོང་གཉིས་ཀྱི་འཇིག་རྟེན་གྱི་
ཁམས་དང་། སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ན་སེམས་ཅན་
འཁོད་པ་རྣམས་དང་། ཕྱོགས་བཅུའི་ཕྱོགས་རེ་རེར་ཡང་འཇིག་རྟེན་གྱི་ཁམས་གང་
གཱའི་ཀླུང་གི་བྱེ་མ་སྙེད་དག་ན། སེམས་ཅན་ཇི་སྙེད་འཁོད་པ་དེ་དག་རིགས་ཀྱི་
བུའམ་རིགས་ཀྱི་བུ་མོ་ལ་ལ་ཞིག་གིས་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་ལ་བཀོད་པ་བས། རིགས་ཀྱི་བུའམ་རིགས་ཀྱི་བུ་མོ་གང་གིས་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་དོན་དང་བཅས། ཚིག་འབྲུ་དང་བཅས་པར་སེམས་ཅན་དེ་དག་
ལ་བཤད་ཅིང་ཡང་དག་པར་བསྟན་ལ། འདི་སྐད་དུ་རིགས་ཀྱི་བུ་ཁྱོད་ཚུར་ཤོག
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་ཞིག ཇི་སྐད་བསྟན་པའི་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་ལ་ནན་ཏན་བྱ་བའི་བར་དུ་གྱིས་ཤིག་དང་། ཁྱོད་འདི་ལ་ནན་
ཏན་བྱས་པས། ཕྱིར་མི་ལྡོག་པའི་ས་ལ་གནས་པར་འགྱུར་ཏེ། རིམ་གྱིས་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་རྒྱ་བར་ཡང་
འགྱུར་རོ་ཞེས་ཀྱང་ཟེར་ན། དེ་ཆེས་བསོད་ནམས་མང་དུ་སྐྱེད་དོ། །
ཀོ་ཤི་ཀ་གཞན་ཡང་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཞིག འཛམ་བུའི་
གླིང་གི་སེམས་ཅན་ཇི་སྙེད་ཡོད་པ་དེ་དག་ཐམས་ཅད་བླ་ན་མེད་པ་ཡང་དག་པར་
རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཉིད་ལ་བཀོད་དེ། དེ་དག་ལ་ཤེས་རབ་
ཀྱི་ཕ་རོལ་ཏུ་ཕྱིན་པ་ཡང་དོན་དང་བཅས། ཚིག་འབྲུ་དང་བཅས་པར་བཤད་པ་
ནས༑ ཡང་དག་པར་བསྟན་པའི་བར་དུ་བྱེད་པ་བས། དེ་དག་གི་ནང་ནས་གཅིག་
ཅིག་འདི་སྐད་དུ། བདག་ནི་མྱུར་དུ་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་མངོན་པར་རྫོགས་པར་འཚར་རྒྱ་བར་འདོད་དོ་ཞེས་ཟེར་བ་དེ་ལ། རིགས་ཀྱི་
206



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བུའམ་རིགས་ཀྱི་བུ་མོ་ལ་ལ་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དོན་དང་་་་་་
བཅས༑ ཚིག་འབྲུ་དང་བཅས་པར་སྟོན་ན། དེ་ཆེས་བསོད་ནམས་མང་དུ་སྐྱེད་དོ། །
ཕྱོགས་བཅུའི་ཕྱོགས་རེ་རེར་ཡང་འཇིག་རྟེན་གྱི་ཁམས་གང་གཱའི་ཀླུང་གི་བྱེ་མ་སྙེད་
དག་ན། སེམས་ཅན་ཇི་སྙེད་འཁོད་པ་དེ་དག་ལ་ལ་ཞིག་གིས་ཕྱིར་མི་ལྡོག་པའི་ས་
ལ་བཀོད་པ་དང་། ལ་ལ་ཞིག་གིས་དེ་དག་ལ་ཤེས་རབ་ཀྱི་ཕ་རོལ་ཏུ་ཕྱིན་པ་འདི་
བཤད་པ་བས་ནི། དེ་དག་གི་ནང་ནས་འགའ་ཞིག་འདི་སྐད་དུ་བདག་ནི་མྱུར་དུ་བླ་
ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་འཚང་རྒྱ་བར་བྱའོ་ཞེས་
ཟེར་བ་དེ་ལ་གང་ཞིག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་དོན་དང་བཅས། ཚིག་
འབྲུ་དང་བཅས་པར་སྟོན་ན། དེ་ཆེས་བསོད་ནམས་མང་དུ་སྐྱེད་དོ། །
ཞེས་དང༌། ཉི་ཁྲི་ལས། དགའ་བོ་གལ་ཏེ་ཁྱོད་ཀྱིས་གང་ཟག་ཉན་ཐོས་ཀྱི་ཐེག་པ་
བ་རྣམས་ལ་ཉན་ཐོས་ཀྱིས་བརྩམས་ཏེ། ཆོས་བསྟན་པའི་ཆོས་བསྟན་པ་དེས་སྟོང་
གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱི་སེམས་ཅན་གང་ཇི་སྙེད་པ་དེ་དག་
ཐམས་ཅད་དགྲ་བཅོམ་པ་ཉིད་མངོན་དུ་བྱེད་པར་གྱུར་ཀྱང་། ད་རུང་ཉན་ཐོས་ཁྱོད་
ཀྱིས་ངའི་ཉན་ཐོས་ཀྱི་བྱ་བ་བྱས་པར་མི་འགྱུར་གྱི། དགའ་བོ་གལ་ཏེ་ཁྱོད་ཀྱིས་བྱང་
ཆུབ་སེམས་དཔའ་སེམས་དཔའ་ཆེན་པོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་
པའི་ཚིག་འགའ་ཞིག་བརྗོད་དེ་བསྟན་ན། ཉན་ཐོས་ཁྱོད་ཀྱིས་ང་དགྱེས་པར་བྱས་
པ་ཡིན་ཏེ། ཉན་ཐོས་ཀྱིས་ཉན་ཐོས་ཀྱི་བྱ་བ་བྱས་པར་འགྱུར་རོ། །དགའ་བོ་དེ་ཇི་
སྙམ་དུ་སེམས། ཆོས་བསྟན་པ་སྔ་མ་དེ་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་ཀྱི་སེམས་ཅན་གང་ཇི་སྙེད་པ་དེ་དག་ཐམས་ཅད་སྔ་ཕྱི་མེད་པར་དགྲ་བཅོམ་
པ་ཉིད་མངོན་དུ་བྱེད་པར་གྱུར་ན། དགྲ་བཅོམ་པ་དེ་དག་གི་སྦྱིན་པ་ལས་བྱུང་བའི་
བསོད་ནམས་བྱ་བའི་དངོས་པོ་དང་། ཚུལ་ཁྲིམས་ལས་བྱུང་བ་དང་། བསྒོམ་པ་
207



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལས་བྱུང་བའི་བསོད་ནམས་བྱ་བའི་དངོས་པོ་དེ་དག་མང་ངམ། གསོལ་བ། བཅོམ་
ལྡན་འདས་མང་ངོ་། །བདེ་བར་གཤེགས་པ་མང་ངོ༌། །བཅོམ་ལྡན་འདས་ཀྱིས་
བཀའ་སྩལ་བ། དགའ་བོ་དེ་བས་གང་ཟག་ཉན་ཐོས་ཀྱི་ཐེག་པ་བ་གང་བྱང་ཆུབ་
སེམས་དཔའ་སེམས་དཔའ་ཆེན་པོ་ལ་ཆུང་ངུ་ན་ཉི་མ་གཅིག་ཅིག་ཤེས་རབ་ཀྱི་ཕ་
རོལ་ཏུ་ཕྱིན་པ་དང་ལྡན་པའི་ཆོས་སྟོན་ན། དེའི་བསོད་ནམས་ཆེས་མང་དུ་འཕེལ་
བར་འགྱུར་རོ། །
དགའ་བོ་ཉིན་གཅིག་ལྟ་ཞོག་གི གལ་ཏེ་ཉི་མ་ཕྱེད་དམ། དགའ་བོ་ཉི་མ་ཕྱེད་ལྟ་
ཞོག་གི གལ་ཏེ་སྔ་དྲོ་གཅིག་གམ། དགའ་བོ་སྔ་དྲོ་གཅིག་ལྟ་ཞོག་གི གལ་ཏེ་ཆུ་
ཚོད་གཅིག་ཙམ་མམ། དགའ་བོ་ཆུ་ཚོད་གཅིག་ཙམ་ལྟ་ཞོག་གིས། གལ་ཏེ་སྐད་
འགའ་ཡུད་འགའ་ཐང་འགའ་ཞིག་གང་ཟག་ཉན་ཐོས་ཀྱི་ཐེག་པ་བས། བྱང་ཆུབ་
སེམས་དཔའ་སེམས་དཔའ་ཆེན་པོ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་
ཆོས་བསྟན་ན། དགའ་བོ་དེའི་བསོད་ནམས་ནི་ཆེས་མང་དུ་འཕེལ་བར་འགྱུར་ཏེ།
ཉན་ཐོས་དང་། རང་སངས་རྒྱས་ཀྱི་ཐེག་པ་བའི་རིགས་ཀྱི་བུ་དང་རིགས་ཀྱི་བུ་མོ་
དེ་དག་ཐམས་ཅད་ཀྱི་དགེ་བའི་རྩ་བ་ཡང་དེས་ཟིལ་གྱིས་ནོན་པར་འགྱུར་རོ། ། །
དགའ་བོ་གལ་ཏེ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཟག་བྱང་ཆུབ་
སེམས་དཔའི་ཐེག་པ་བ་རྣམས་ལ་ཆུང་ངུ་ན་ཉི་མ་གཅིག་གམ། ཉི་མ་ཕྱེད་དམ་སྔ་དྲོ་
གཅིག་གམ། ཆུ་ཚོད་གཅིག་ཙམ་མམ། སྐད་འགའ་ཡུད་འགའ་ཐང་འགའ་ཞིག་
ཤེས་རབ་ཀྱི་ཕ་རོལ་ཏུ་ཕྱིན་པ་དང་ལྡན་པའི་ཆོས་སྟོན་ན། དགའ་བོ་བྱང་ཆུབ་
སེམས་དཔའ་སེམས་དཔའ་ཆེན་པོ་དེས་ཉན་ཐོས་དང༌། རང་སངས་རྒྱས་ཀྱི་ཐེག་
པ་བའི་རིགས་ཀྱི་བུ་དང་རིགས་ཀྱི་བུ་མོ་དེ་དག་ཐམས་ཅད་ཀྱི་དགེ་བའི་རྩ་བ་ཟིལ་
གྱིས་ནོན་པར་འགྱུར་ཏེ། དེ་ཅིའི་ཕྱིར་ཞེ་ན། འདི་ལྟར་དེ་ནི་བདག་ཀྱང་བླ་ན་མེད་
208



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་་་་་་
འདོད་ལ། གཞན་ཡང་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་ཡང་དག་
པར་བསྐུལ་ཞིང་། ཡང་དག་པར་དགའ་བར་བྱེད་པ་ཡིན། ཡང་དག་པར་སྤྲོ་བར་
བྱེད་པ་ཡིན། ཡང་དག་པར་གཞོག་པ་ཡིན། ཡང་དག་པར་འགོད་པ་ཡིན་ཏེ། །
དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་དེ་ལྟར་ཕ་རོལ་ཏུ་ཕྱིན་པ་དྲུག་
ལ་སྤྱོད་པ་དང༌། དྲན་པ་ཉེ་བར་གཞག་པ་བཞི་ལ་སྤྱོད་པ་དང་། ཡང་དག་པར་སྤོང་
བ་བཞི་དང་། རྫུ་འཕྲུལ་གྱི་རྐང་བ་བཞི་དང་། དབང་པོ་ལྔ་དང་། སྟོབས་ལྔ་དང་། །
བྱང་ཆུབ་ཀྱི་ཡན་ལག་བདུན་དང་། འཕགས་པའི་ལམ་ཡན་ལག་བརྒྱད་པ་ལ་སྤྱོད་
པ་དང་། འཕགས་པའི་བདེན་པ་བཞི་དང་། བསམ་གཏན་བཞི་དང་། ཚད་མེད་པ་
བཞི་དང༌། གཟུགས་མེད་པའི་སྙོམས་པར་འཇུག་པ་བཞི་དང༌། རྣམ་པར་ཐར་བ་
བརྒྱད་དང་། མཐར་གྱིས་གནས་པའི་སྙོམས་པར་འཇུག་པ་དགུ་དང༌། སྟོང་པ་ཉིད་
དང་༑ མཚན་མ་མེད་པ་དང༌། སྨོན་པ་མེད་པ་དང་། མངོན་པར་ཤེས་པ་རྣམས་
དང་༑ ཏིང་ངེ་འཛིན་རྣམས་དང་། གཟུངས་ཀྱི་སྒོ་རྣམས་ལ་སྤྱོད་པ་དང་། དེ་བཞིན་
གཤེགས་པའི་སྟོབས་བཅུ་དང༌། མི་འཇིགས་པ་བཞི་དང༌། སོ་སོ་ཡང་དག་པར་
རིག་པ་བཞི་དང་། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ལ་སྤྱོད་པ་དང༌།
རྣམ་པ་ཐམས་ཅད་མཁྱེན་པ་ཉིད་ཀྱི་བར་ལ་སྤྱོད་པའི་དགེ་བའི་རྩ་བ་མང་པོས་རྣམ་
པར་འཕེལ་བ་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ལས་ཡོངས་སུ་
ཉམས་པའི་གནས་མེད་སྐབས་མེད་དེ་དེ་ནི་གནས་མ་ཡིན་ནོ། །
གསུམ་པ་མཇུག་བསྡུ་བ་ནི། ད་ནི་སྟོན་པ་བཀའ་དྲིན་ཅན་གྱིས་རང་ཅག་སྟོན་པའི་
ཞལ་མཇལ་བའི་སྐལ་བ་དང་མི་ལྡན་པ་དག་གིས་ཀྱང་དམ་པའི་ཆོས་ཀྱི་བགོ་སྐལ་
ལ་ལོངས་སྤྱོད་པ་འཐོབ་པའི་སླད་དུ་བསྟན་པ་ཇི་ལྟར་གཏད་ཅིང་བཞག་པའི་ཚུལ་
209



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བརྗོད་པ་སོགས་ཀྱིས་མཇུག་བསྡུ་བར་བྱ་སྟེ། དེ་ཡང་སྙིང་རྗེ་ཆེན་པོ་པདྨ་དཀར་
པོའི་མདོ་ལས། དེ་ནས་སངས་རྒྱས་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་
དགའ་བོ་ལ་འདི་སྐད་ཅེས་བཀའ་སྩལ་ཏོ། །ཀུན་དགའ་བོ་ཁྱོད་ལ་ང་སྡུག་གམ།
གསོལ་བ། བཅོམ་ལྡན་འདས་བདག་ལ་སྡུག་གོ །བདེ་བར་གཤེགས་པ་བདག་ལ་
སྡུག་གོ །བཀའ་སྩལ་བ། ཀུན་དགའ་བོ་ཁྱོད་ལ་ང་ཇི་ཙམ་དུ་སྡུག གསོལ་བ།
བཅོམ་ལྡན་འདས་ངག་གི་ལས་ཀྱིས་བསྟན་པར་སླ་བ་མ་ལགས་པ་དང༌། བཅོམ་
ལྡན་འདས་དཔེས་བསྟན་པར་ཡང་སླ་བ་མ་ལགས་པ་དེ་ཙམ་དུ་བཅོམ་ལྡན་འདས་
བདག་ལ་སྡུག་གོ །བདེ་བར་གཤེགས་པ་བདག་ལ་སྡུག་གོ ། ག་ད་བ་ས་
བཅོམ་ལྡན་འདས་བདག་གི་ལུས་དང་སྲོག་བཅོམ་ལྡན་འདས་ཀྱི་དོན་དུ་ཡོངས་སུ་
བཏང་ཡང་བདག་མི་དགའ་བར་མི་འགྱུར་བ་དེ་ལྟ་བུར་བཅོམ་ལྡན་འདས་བདག་
ལ་སྡུག་གོ །བདེ་བར་གཤེགས་པ་བདག་ལ་སྡུག་གོ །བཅོམ་ལྡན་འདས་བདག་ལ་
དེ་ལྟར་སྡུག་པ་དང་བདེ་བར་གཤེགས་པ་བདག་ལ་དེ་ལྟར་སྡུག་པར་བཅོམ་ལྡན་་་་
འདས་དེ་བཞིན་གཤེགས་པ་ཉིད་ཀྱིས་མཁྱེན་ནོ། །དེ་སྐད་ཅེས་གསོལ་བ་དང་།
བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་བཀའ་སྩལ་
ཏོ༑ ༑ཀུན་དགའ་བོ་གལ་ཏེ་ཁྱོད་ལ་ང་སྡུག་ན་ལག་པ་གཡས་པ་ང་ལ་བྱིན། དེ་ནས་
ཚེ་དང་ལྡན་པ་ཀུན་དགའ་བོས་ལག་པ་གཡས་པ་ཕུལ་ལོ། །དེ་ནས་བཅོམ་ལྡན་
འདས་ཀྱིས་ཚེ་དང་ལྡན་པ་ཀུན་དགའ་བོའི་ལག་པ་ཉིད་ཀྱི་ཕྱག་གཡས་པ་གསེར་
གྱི་ཁ་དོག་ཅན་རྒྱ་སྐྱེགས་ཀྱི་ཁུ་བ་རབ་ཏུ་བཟང་པོས་ཁ་བསྒྱུར་བ་ལྟ་བུར་འཇམ་་་་
ཞིང་རབ་ཏུ་གཞོན་པས་བཟུང་ནས་ཚེ་དང་ལྡན་པ་ཀུན་དགའ་བོ་ལ་འདི་སྐད་ཅེས་
བཀའ་སྩལ་ཏོ། །
ཀུན་དགའ་བོ་གལ་ཏེ་ཁྱོད་ལ་ང་སྡུག་ན་སྡུག་པའི་བྱ་བ་བྱོས། དེ་ལ་ང་ལ་སྡུག་པར་
210



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
འཛིན་བའི་བྱ་བ་གང་ཞེ་ན། ཀུན་དགའ་བོ་བསྐལ་པ་གྲངས་མེད་པ་བྱེ་བར་བསྒྲུབ་
པའི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་དང་། བླ་ན་མེད་པའི་ཆོས་
དཀོན་མཆོག་གི་མཛོད་འདི་ཁྱོད་ལ་བཅོལ་ཞིང་གཏད་ཀྱིས་ཅི་ནས་ཀྱང་ང་དང་་་་
མཐུན་པར་གྱིས་ཤིག མཐུན་པར་བྱས་ནས་ཀྱང་ཡངས་ཤིང་རྒྱས་པར་གྱིས་ཤིག
རྒྱུན་མ་ཆད་པར་གྱིས་ཤིག སྐྱེས་བུ་ཐ་མ་པར་མ་གྱུར་ཅིག ཀུན་དགའ་བོ་དེ་བཞིན་
གཤེགས་པས་གསུངས་པའི་ཆོས་འདུལ་བ་འདི་རྣམ་པར་འཕེལ་བ་དང༌། ཡོངས་
སུ་མི་ཉམས་པ་དང༌། ཀུན་ཏུ་སྲུང་ཞིང་སྦ་བ་དང་། ཆུད་མི་ཟོས་པར་བྱ་བའི་ཕྱིར་
ཁྱོད་ལ་དཔེ་བསྟན་པར་བྱ་སྟེ་འདི་ལ་སྐྱེས་བུ་མཁས་པ་ཁ་ཅིག་དཔེས་སྨྲས་པའི་དོན་
ཤེས་པར་འགྱུར་རོ། །
ཀུན་དགའ་བོ་འདི་ལྟ་སྟེ་དཔེར་ན། ཚོང་དཔོན་ནམ་ཁྱིམ་བདག་ཕྱུག་པོ་ནོར་ཆེ་བ།
ལོངས་སྤྱོད་ཆེ་བ། བང་མཛོད་མང་བ། བདག་དབང་བ་མང་བ། རྫས་དང་ཡོ་བྱད་
མང་བ། རིགས་ཕུན་སུམ་ཚོགས་པ། རུས་ཕུན་སུམ་ཚོགས་པ། རིགས་བཙུན་པའི་
རིགས་ལས་བུ་གཅིག་པ་ཞིག་སྐྱེས་ཏེ། དེ་སྐྱེས་མ་ཐག་ཏུ་དབང་པོ་རྣམས་རྒྱས་པར་
བྱ་བའི་ཕྱིར་ཡི་གེ་དང༌། གྲངས་དང་རྩིས་དང་། ལག་རྩིས་དང༌། དེ་ལས་གཞན་
པའི་བཟོ་དཀའ་བ་དང་། སྒྱུ་རྩལ་དཀའ་བ་དག་སློབ་བོ། །དེ་ལ་བསླབས་ནས་ཐ་
མར་ཚོང་དཔོན་ནམ་ཁྱིམ་བདག་དེ་འདི་སྐད་དུ་བུ་ཁྱོད་ལ་ངས་ཇི་ཙམ་དུ་བྱ་བ་དེ་
དག་ངས་བྱས་ཟིན། ཡི་གེ་དང་གྲངས་དང་རྩིས་དང་བཟོ་དཀའ་བ་དང་། སྒྱུ་རྩལ་
དཀའ་བ་དག་ཀྱང་ལོབས་ཟིན་ཏེ་འདི་ནི་ངའི་དུས་ཐ་མ་ཡིན་པས་བདག་དབང་བ་
ཐམས་ཅད་ངས་ཁྱོད་ལ་གཏད་ཀྱིས་གནས་གསུམ་ལ་སློབ་ཅིང་ཚོང་དཔོན་གྱི་ཁྱིམ་
འདི་ན་ གནས་པར་བྱོས་ཤིག གསུམ་གང་ཞེ་ན། འདུན་པ་དང་ ། བརྩོན་འགྲུས་
དང་། བག་ཡོད་པའོ་ཞེས་སྨྲས་ཏེ། དེ་ལྟར་ཚོང་དཔོན་ནམ་ཁྱིམ་བདག་དེས་བུ་
21



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཅིག་པ་དེ་ལ་ཤིན་ཏུ་ལེགས་པར་གཏམས་ནས་འཆི་བའི་དུས་བྱས་ལ་དེའི་་་་་
གཅིག་པ་དེ་བག་མེད་པར་སྤྱོད་པས་ལོངས་སྤྱོད་མ་རྙེད་པ་ནི་མི་རྙེད། ཕ་མེས་ཀྱི་
ལོངས་སྤྱོད་རྙེད་པ་དག་ནི་ཡོངས་སུ་ཟད་ཅིང་མེད་པར་གྱུར་ན། ཀུན་དགའ་བོ་དེ་
ཇི་སྙམ་དུ་སེམས་ཚོང་དཔོན་གྱི་བུའམ། ཁྱིམ་བདག་གི་བུ་དེས་པའི་ལུང་བཞིན་དུ་
བྱས་པ་ཡིན་ནམ། གསོལ་བ། བཅོམ་ལྡན་འདས་མ་ལགས་སོ། ། ན་
བདེ་བར་གཤེགས་པ་མ་ལགས་སོ། །བཀའ་སྩལ་བ། ཀུན་དགའ་བོ་ཕ་དེས་བུ་དེ་
ལ་བུའི་བྱ་བ་ཅུང་ཟད་བྱས་སམ། གསོལ་བ། བཅོམ་ལྡན་འདས་བགྱིས་སོ། །བདེ་
བར་གཤེགས་པ་བགྱིས་སོ། །བཀའ་སྩལ་བ། ཀུན་དགའ་བོ་དེ་བཞིན་དུ་དེ་བཞིན་
གཤེགས་པ་ཡང་འཇིག་རྟེན་ཐམས་ཅད་ཀྱི་ཡབ་སྟེ་ཁྱེད་ལ་བུ་གཅིག་པ་བཞིན་དུ་
དབུགས་འབྱིན་ཏོ། །ཀུན་དགའ་བོ་འདི་ནི་ངའི་དུས་ཐ་མ་སྟེ། འདི་ནི་ངའི་རྗེས་སུ་
བསྟན་པ་ཐ་མ་ཡིན་གྱིས་ཅི་ནས་ཀྱང་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་
སྟོང་དུ་བསྒྲུབས་པ་ངའི་ཆོས་དཀོན་མཆོག་གི་མཛོད་དང་། ཆོས་དཀོན་མཆོག་གི་
སྣོད་དང༌། ཆོས་ཀྱི་ནོར་བླ་ན་མེད་པ་འདི་གནས་གསུམ་གྱིས་བཞག་ནས་གནས་
པར་གྱིས་ཤིག གསུམ་གང་ཞེན། འདུན་པ་དང་། བརྩོན་འགྲུས་དང་། བག་ཡོད་
པའོ༑ ༑ཁྱོད་གནས་འདི་གསུམ་གྱིས་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་
སྟོང་དུ་བསྒྲུབས་པ་བླ་ན་མེད་པའི་ཆོས་དཀོན་མཆོག་གི་མཛོད་འདི་ལ་གནས་ན་
དགེ་བའི་རྩ་བ་མ་ཐོབ་པ་རྣམས་འཐོབ་པར་འགྱུར་རོ། །
དགེ་བའི་ཆོས་ཐོབ་པ་རྣམས་ཡོངས་སུ་མི་ཉམས་པར་འགྱུར་རོ། །གལ་ཏེ་ཁྱེད་
བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་བསྒྲུབས་པ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་འདི་ལ་གནས་གསུམ་གྱིས་མི་གནས་ན་དགེ་བའི་
ཆོས་མ་ཐོབ་པ་རྣམས་ཁྱེད་ཀྱིས་འཐོབ་པར་མི་འགྱུར་ལ་དགེ་བའི་ཆོས་ཐོབ་པ་རྣམས་
212



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཀྱང་ཡོངས་སུ་ཉམས་པར་འགྱུར་རོ། །དེ་ཅིའི་ཕྱིར་ཞེ་ན། ཀུན་དགའ་བོ་འདི་ལྟར་
ང་འཇིག་རྟེན་གྱི་ཡབ། འཇིག་རྟེན་གྱི་མགོན་པོ། དོན་བཞེད་པ། ཕན་པར་བཞེད་
པ། བདེ་བར་བཞེད་པ། གྲུབ་པ་དང་བདེ་བ་བཞེད་པ། ཕན་པ་བཞེད་པ། ཐུགས་
བརྩེ་བ་ཅན། ཐུགས་རྗེ་དང་ལྡན་པས་གང་བྱ་བ་དེ་ནི་ངས་བྱས་ཟིན་གྱིས་ད་ཁྱོད་
ཀྱིས་བྱོས་ཤིག ཀུན་དགའ་བོ་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་
བསྒྲུབས་པ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ནི་གནས་གསུམ་
གྱིས་མེད་པར་འགྱུར་རོ། །
གསུམ་གང་ཞེ་ན། མ་དད་པ་དང༌། མི་སྒྲུབ་པ་དང༌། མི་སྟོན་པའོ། །ཀུན་དགའ་བོ་
དེ་བས་ན་དམ་པའི་ཆོས་དཀོན་མཆོག་གི་མཛོད་འདི་བསྲུང་བའི་ཕྱིར་མངོན་པར་་་་
དད་པ་དང་། བསྒྲུབ་པ་དང་། བསྟན་པ་ལ་འདུན་པ་དང་། བརྩོན་འགྲུས་དང་། །
བག་ཡོད་པ་ལ་བརྩོན་པར་གྱིས་ཤིག དེ་ལྟར་བྱས་ན་ཆོས་ཀྱི་རྗེ་འཇིག་རྟེན་གྱི་ཡབ་
ངའི་བྱ་བ་ཁྱེད་བུ་རྣམས་ཀྱིས་བྱས་པར་འགྱུར་རོ། །ཀུན་དགའ་བོ་དེ་བས་ན་བླ་ན་
མེད་པའི་ཆོས་དཀོན་མཆོག་གི་མཛོད་འདི་རྒྱ་ཆེར་ཡོངས་སུ་གཏད་པའི་ཕྱིར་ཁྱོད་
ལ་དཔེ་བསྟན་པར་བྱ་སྟེ། འདི་ལ་སྐྱེས་བུ་མཁས་པ་ཁ་ཅིག་དཔེས་སྨྲས་པའི་དོན་
ཤེས་པར་འགྱུར་ཏེ། བཅོམ་ལྡན་འདས་ཤཱཀྱ་ཐུབ་པ་དེ་བཞིན་གཤེགས་པ་དགྲ་
བཅོམ་པ་ཡང་དག་པར་རྫོགས་པའི་སངས་རྒྱས་ཀྱིས་བདག་ཅག་གི་དོན་དུ་ཡོངས་
སུ་མྱ་ངན་ལས་འདའ་བའི་ཚེ་ཕྱག་གཡས་པས་ཚེ་དང་ལྡན་པ་ཀུན་དགའ་བོའི་ལག་
པ་ནས་བཟུང་སྟེ་བསྐལ་པ་གྲངས་མེད་པ་བྱེ་བ་ཁྲག་ཁྲིག་བརྒྱ་སྟོང་དུ་བསྒྲུབས་པ་
བླ་ན་མེད་པ་ཡང་དག་པར་རྫོགས་པའི་བྱང་ཆུབ་འདི་ཡོངས་སུ་གཏད་དོ་སྙམ་ནས་
དེ་དག་རྒྱ་ཆེར་ཡོངས་སུ་དགའ་བ་དང་མགུ་བར་འགྱུར་རོ། །
ཞེས་དང་། ཀུན་དགའ་བོ་ཕྱི་མའི་དུས་ཕྱི་མའི་ཚེ་དེ་བཞིན་གཤེགས་པ་ཡོངས་སུ་མྱ་
213



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ངན་ལས་འདས་པའི་མདོ་སྡེ་འདི་ལྟ་བུ་བསྟོད་ཅིང་བཞག་སྟེ་བཤད་པ་དེ་དག་དེ་་་
བཞིན་གཤེགས་པ་འདས་པའི་འོག་ཏུ་དེ་དག་དེ་བཞིན་གཤེགས་པས་གསུངས་པའི་
མདོ་སྡེ་འདི་ལྟ་བུ་ཉན་ནོ། །ཐོས་ནས་གལ་ཏེ་ཕུང་པོའི་ལྷག་མ་མེད་པའི་མྱ་ངན་
ལས་འདས་པའི་དབྱིངས་འདི་མ་ཐོབ་ཀྱང་ངའི་ཆོས་རིན་པོ་ཆེའི་སྣོད་འདི་ལ་འཇུག་
པར་འགྱུར་བ་དག་ཡོད་དེ། ཀུན་དགའ་བོ་དོན་འདི་ཉིད་རྒྱ་ཆེར་ཤེས་པར་བྱ་བའི་
ཕྱིར་ཁྱོད་ལ་དཔེ་བསྟན་པར་བྱའོ། །ཀུན་དགའ་བོ་འདི་ལྟ་སྟེ་དཔེར་ན་འདྲོན་པ་
མང་པོ་དག་འབྲོག་དགོན་པ་ཆེན་པོ་ལས་འདས་ཏེ། ཆོམ་རྐུན་གྱི་ལམ་འཇིགས་པ་
དང་བཅས་པ་ལས་འདས་ནས་འཇིགས་པ་མེད་པའི་གྲོང་ཁྱེར་དུ་ཕྱིན་པ་དེའི་ནང་
ནས་མི་གཅིག་ཅིག་འདྲེན་པ་མང་པོ་དེ་དང་བྲལ་ཞིང་འཁྱམས་པར་གྱུར་ལ་དེ་འདྲོན་
པ་མང་པོ་དེའི་རྗེས་བཞིན་དུ་འགྲོ་ཞིང་འདྲེན་པ་མང་པོ་ལམ་གང་ནས་དོང་བའི་
རྗེས་བཞིན་དུ་སྡུག་བསྔལ་བ་དང༌། ཉོན་མོངས་པ་དང༌། ཚེགས་ཆེན་པོས་སོང་
ནས་འདྲེན་པ་མང་པོ་དང་ཕྲད་པར་གྱུར་པ་དེ་བཞིན་དུ་ཀུན་དགའ་བོ་གང་དེ་བཞིན་
གཤེགས་པས་བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་
པར་སངས་རྒྱས་ནས་ད་ལྟར་མདོ་སྡེ་འདི་ལྟ་བུ་དག་བཤད་པ་དེ་ལ་མ་འོངས་པའི་
དུས་ན་རིགས་ཀྱི་བུའམ་རིགས་ཀྱི་བུ་མོ་དག་མདོ་སྡེ་འདི་ལྟ་བུ་དག་ཐོས་ནས་ཕུང་
པོའི་ལྷག་མ་མེད་པའི་མྱ་ངན་ལས་འདས་པའི་དབྱིངས་འདི་སྒྲས་གོ་བར་འགྱུར་བ་
དག་ཡོད་པས་ངས་དམ་པའི་ཆོས་ཀྱི་གྲོང་ཁྱེར་འདི་བཞག་གོ །
དེ་དག་ལྷགས་ནས་ངའི་དམ་པའི་ཆོས་ཀྱི་གྲོང་ཁྱེར་འདིར་གནས་པར་བྱེད་ཅིང་ངའི་
དམ་པའི་ཆོས་ཀྱི་མཛོད་འདི་སྲུང་བར་བྱེད་ཡང་དག་པར་སྟོན་པར་ཡང་བྱེད་དོ། །
ཀུན་དགའ་བོ་གང་ཟག་གཅིག་གི་ཕྱིར་བླ་ན་མེད་པ་ཡང་དག་པར་རྫོགས་པའི་བྱང་
ཆུབ་འདི་གཏད་ན་ཡང་ཁྱོད་ཀྱིས་ལེགས་པར་གཟུང་དགོས་ན་སེམས་ཅན་བརྒྱ་སྟོང་
214



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དཔག་ཏུ་མེད་པ་རྣམས་ཀྱི་ཕྱིར་གཏད་པ་ལྟ་ཅི་སྨོས། ་ཀུན་དགའ་བོ་དེ་བས་ན་
བསྐལ་པ་གྲངས་མེད་པ་བྱེ་བར་བསྒྲུབས་པ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་འདི་དང་། དམ་པའི་ཆོས་དཀོན་མཆོག་གི་མཛོད་འདི་ཁྱོད་ལ་གཏད་ཀྱིས་
ཅི་ནས་ཀྱང་འཁོར་བཞི་པོ་དད་པ་རྣམས་ལ་རྗེས་སུ་མཐུན་པར་བྱ་བ་དང་། འཇུག་
པ་དང་། བཤད་པ་དང་། གདགས་པ་དང་། དགྲོལ་བ་དང༌། རྣམ་པར་དབྱེ་བ་
དང་༑ གསལ་བར་བྱོས་ཤིག སྐྱེས་བུ་ཐ་མ་པར་མ་གྱུར་ཅིག ཀུན་དགའ་བོ་གང་
མདོ་སྡེ་འདི་ལྟ་བུ་དག་མ་ཐོས་པས་ཡོངས་སུ་ཉམས་པར་འགྱུར་བའི་སེམས་ཅན་་་་་
དག་ཡོད་དོ། །
ཀུན་དགའ་བོ་དེ་ལ་སྐྱེས་བུ་མཁས་པ་ཁ་ཅིག་དཔེས་སྨྲས་པའི་དོན་ཤེས་པར་འགྱུར་
ཏེ་དེའི་ཕྱིར་ཁྱོད་ལ་དཔེ་བསྟན་པར་བྱའོ། །ཀུན་དགའ་བོ་འདི་ལྟ་སྟེ་དཔེར་ན་ཚོང་
དཔོན་ནམ་ཁྱིམ་བདག་ཕྱུག་པ། ནོར་ཆེ་བ། ལོངས་སྤྱོད་ཆེ་བ། བདག་དབང་བ་
མང་བ། རྫ་ས་དང་ཡོ་བྱད་མང་བ། ནོར་དང་འབྲུ་མང་བ། བདག་དབང་བའི་སྐྱེ་བོ་
མང་བ། མཛོད་དང་བང་བ་མང་བ་ཞིག་ཡོད་པ་དེའི་བུ་གཅིག་པ་ཞིག་བྱེས་སུ་སོང་
བར་གྱུར་ལ་ཚོང་དཔོན་ནམ་ཁྱིམ་བདག་དེ་ཡང་ན་ཞིང་མི་བདེ་ལ་ཤིན་ཏུ་སྡུག་་་་་་
བསྔལ་བར་གྱུར་ཏེ་དེ་འཆི་བའི་དུས་ལ་བབ་པའི་ཚེ། ཁྱིམ་བདག་གཞན་ཞིག་ལ་
ནོར་བུ་དང་། མུ་ཏིག་དང་། བཻ་ཌཱུརྱ་དང་། དུང་དང་། མན་ཤེལ་དང་། བྱི་རུ་དང་།
གསེར་དང༌། དངུལ་མང་པོ་དང་། རིན་པོ་ཆེ་མང་པོ་རྣམས་བཞག་སྟེ། དེས་རིན་པོ་
ཆེ་དེ་དག་བཞག་ནས་ཚོང་དཔོན་ནམ་ཁྱིམ་བདག་དེ་ལ་འདི་སྐད་ཅེས་ཁྱེད་ཤེས་་་་
པར་གྱིས་ཤིག ཁོ་བོའི་བུ་གཅིག་པ་དེ་ནི་བྱེས་སུ་སོང་། ཁོ་བོ་ནི་ད་ལྟ་ན་ཞིང་མི་
བདེ་སྟེ། རིང་པོར་མི་ཐོགས་པར་ཁོ་བོ་འཆི་བའི་དུས་བྱེད་པར་འགྱུར་གྱིས། རིན་
པོ་ཆེ་དང་བང་མཛོད་མང་པོ་འདི་དག་བུ་གཅིག་པ་དེའི་ཕྱིར་ཁྱོད་ཀྱི་ལག་ཏུ་གཞག་
215



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གོ །ནམ་བདག་གི བུ་གཅིག་པ་དེ་བྱེས་དེ་ནས་འོངས་ཏེ། དེ་བག་ཡོད་ལ་བག་ཡོད་
པའི་ཆོས་ལ་གནས་པར་གྱུར་པ་དེ་ན་རིན་པོ་ཆེ་འདི་རྣམས་བྱིན་ཅིག བྱིན་ནས་ཀྱང་
འདི་སྐད་དུ་གཞོན་ནུ་ཁྱོད་ཀྱི་ཕ་འཆི་ཀར་རིན་པོ་ཆེ་མང་པོ་འདི་དག་ཁྱོད་ཀྱི་ཕྱིར་ང་
ལ་བཞག་སྟེ་ཁྱོད་ཀྱི་ཕའི་ནོར་གྱི་ཚོགས་འདི་བདག་གི་ལོངས་སྤྱོད་ཡིན་གྱིས་ཁྱེད་
ལ་བག་ཡོད་པར་བསྲུངས་ཏེ་ཅི་ནས་ཀྱང་ཆུད་མ་ཟོས་པར་གྱིས་ཞེས་སྒོས་ཤིག་ཅེས་
སྨྲས་ལ། དེ་ནས་ཚོང་དཔོན་ནམ་ཁྱིམ་བདག་དེས་ཚོང་དཔོན་ཅིག་ཤོས་ལས་རིན་
པོ་ཆེའི་མཛོད་མང་པོ་བཞག་པ་བླངས་ནས་ཚོང་དཔོན་གྱི་བུ་བྱེས་ནས་འོངས་པ་ལ་
རིན་པོ་ཆེའི་མཛོད་བཞག་པ་དེ་མ་བྱིན་ན་ཀུན་དགའ་བོ་དེ་ཇི་སྙམ་དུ་སེམས། དེ་ལ་
སུས་ཉེས་པར་འགྱུར། དེ་སྐད་ཅེས་བཀའ་སྩལ་བ་དང་། བཅོམ་ལྡན་འདས་ལ་ཚེ་
དང་ལྡན་པ་ཀུན་དགའ་བོས་འདི་སྐད་ཅེས་གསོལ་ཏོ། ། བདག་སོགས་
བཅོམ་ལྡན་འདས་གང་ཚོང་དཔོན་དེའི་རིན་པོ་ཆེ་མང་པོ་བཞག་པ་བླངས་ནས་ཚོང་
དཔོན་གྱི་བུ་དེ་ལ་མ་སྩལ་བས་བཞག་པ་འཆང་བའི་ཁྱིམ་བདག་དེས་ནོངས་པར་་་་
འགྱུར་རོ། །བཀའ་སྩལ་བ། ཀུན་དགའ་བོ་དོན་དེ་ཤེས་པར་བྱ་བའི་ཕྱིར་ངས་དཔེ་
བསྟན་པ་དེ་ལ་དོན་དུ་ལྟ་བ་གང་ཞེ་ན། ཀུན་དགའ་བོ་ཁྱིམ་བདག་ཅེས་བྱ་བ་དེ་ནི་
དེ་བཞིན་གཤེགས་པའི་ཚིག་བླ་དྭགས་སོ། །ཀུན་དགའ་བོ་འཆི་བའི་དུས་ཀྱི་ཚེ་ཞེས་
བྱ་བ་དེ་ནི་དེ་བཞིན་གཤེགས་པའི་ཡོངས་སུ་མྱ་ངན་ལས་འདས་པའི་དབྱིངས་ཀྱི་་་
ཚིག་བླ་དྭགས་སོ། །ཀུན་དགའ་པོ་བུ་གཅིག་པ་ཞེས་བྱ་བ་དེ་ནི་མ་འོངས་པའི་
རིགས་ཀྱི་བུའམ་རིགས་ཀྱི་བུ་མོ་དད་པ་དང་ལྡན་པ་རྣམས་ཀྱི་ཚིག་བླ་དྭགས་སོ། །
ཀུན་དགའ་བོ་བྱེས་སུ་སོང་བ་ཞེས་བྱ་བ་དེ་ནི་འགྲོ་བ་ལྔའི་འཁོར་བར་སྐྱེ་བའི་ཚིག་
བླ་དྭགས་སོ། །ཀུན་དགའ་བོ་རིན་པོ་ཆེའི་མཛོད་ཆེན་པོ་ཞེས་བྱ་བ་དེ་ནི་བསྐལ་པ་
གྲངས་མེད་པ་བྱེ་བར་བསྒྲུབས་པ་ཆོས་དཀོན་མཆོག་འདིའི་ཚིག་བླ་དྭགས་སོ། །
216



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ཀུན་དགའ་བོ་བཞག་པ་འཆང་བ་ཞེས་བྱ་བ་དེ་ནི་ཁྱེད་ལྟ་བུ་དམ་པའི་ཆོས་ཀྱི་གྲོང་
ཁྱེར་འདི་སྐྱོང་བ་ཉན་ཐོས་ཆེན་པོ་དང་། བྱང་ཆུབ་སེམས་དཔའ་སེམས་དཔའ་ཆེན་
པོ་རྣམས་ཀྱི་ཚིག་བླ་དྭགས་སོ། །ཀུན་དགའ་བོ་དེ་ལྟར་བསྐལ་པ་གྲངས་མེད་པ་བྱེ་
བར་བསྒྲུབས་པའི་ཆོས་དཀོན་མཆོག་གི་མཛོད་ཆེན་པོ་འདི་མ་འོངས་པའི་རིགས་
ཀྱི་བུའམ་རིགས་ཀྱི་བུ་མོ་རྣམས་ཀྱི་དོན་དུ་ཁྱོད་དང༌། འོད་སྲུང་ཆེན་པོ་དང༌། བྱང་
ཆུབ་སེམས་དཔའ་བྱམས་པ་ལ་སོགས་པ་ལ་གཏད་ཀྱིས་མ་འོངས་པ་ན་ངའི་བུ་དད་
པ་དང་ལྡན་ཞིང་མངོན་པར་དང་བ་རྣམས་ལ་ཅི་ནས་ཀྱང་རྗེས་སུ་མཐུན་པ་དང་རྗེས་
སུ་བསྟན་པས་དམ་པའི་ཆོས་དཀོན་མཆོག་གི་མཛོད་འདི་བྱིན་ཅིག དེ་ཅིའི་ཕྱིར་ཞེ་
ན༑ ཀུན་དགའ་བོ་ང་སྔོན་བྱང་ཆུབ་སེམས་དཔར་གྱུར་པ་ན་ཡོངས་སུ་སྨིན་པར་
བྱས་པའི་སེམས་ཅན་དག་ཡོད་དེ་དེ་དག་ད་ལྟ་ཉེས་པར་བྱས་ཤིང་ཉེས་པར་སྤྱད་་་
པས་སེམས་ཅན་དམྱལ་བའམ། དུད་འགྲོའི་སྐྱེ་གནས་སམ། གཤིན་རྗེའི་འཇིག་
རྟེན་དུ་དོང་ངོ༌། ། :་
དེ་དག་དེ་བཞིན་གཤེགས་པ་འདས་པའི་འོག་ཏུ་དེ་ནས་ཤི་འཕོས་ནས་མིར་སྐྱེ་བར་
འགྱུར་རོ། །དེ་དག་དབང་པོ་རྒྱས་ཤིང་ཡོངས་སུ་སྨིན་པའི་རྒྱུས་ངའི་བསྟན་པ་འདི་
ལ་ཚེགས་ཆུང་ངུས་དད་པར་འགྱུར་ཏེ། དེ་ལ་ཁ་ཅིག་ནི་ཁྱིམ་ནས་ཁྱིམ་མེད་པར་
རབ་ཏུ་འབྱུང་བར་འགྱུར་རོ། །ཁ་ཅིག་ནི་ཁྱིམ་ན་གནས་པར་འགྱུར་རོ། །དེ་དག་
ངའི་མདོ་སྡེ་འདི་ལྟ་བུ་ཐོས་ནས་ཁྱད་པར་དུ་འགྲོ་བར་འགྱུར་ཏེ། དེ་དག་ཉན་ཐོས་
ཀྱི་ཐེག་པའམ། རང་སངས་རྒྱས་ཀྱི་ཐེག་པའམ། ཐེག་པ་ཆེན་པོས་ཡོངས་སུ་མྱ་ངན་
ལས་འདའ་བར་འགྱུར་རོ། །ཀུན་དགའ་བོ་བསྐལ་པ་གྲངས་མེད་པ་བྱེ་བ་ཁྲག་ཁྲིག་
བརྒྱ་སྟོང་དུ་བསྒྲུབས་པ་དམ་པའི་ཆོས་དཀོན་མཆོག་གི་མཛོད་འདི་འདི་ལྟར་རིགས་
ཀྱི་བུ་རྣམས་ཀྱིས་མཉན་པར་བྱ་བའི་ཕྱིར་དེ་དག་གི་དོན་དུ་ཁྱོད་ཀྱི་ལག་ཏུ་གཏད་
217



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པས་གཏད་དོ། །དེ་ཅིའི་ཕྱིར་ཞེ་ན། ཀུན་དགའ་བོ་འདི་ལྟར་སེམས་ཅན་དེ་དག་ནི་
དགེ་བའི་ལམ་འདི་ལྟ་བུ་དག་མ་ཐོས་པ་ལས་ཡོངས་སུ་ཉམས་པར་འགྱུར་རོ། །
ཀུན་དགའ་བོ་དེ་བས་ན་ཅི་ནས་ཀྱང་དེ་དག་འདི་ལྟ་བུ་ཐོས་པ་ལས་ཉམས་པར་མི་
འགྱུར་བར་བྱ་བའི་ཕྱིར་མ་འོངས་པ་དེ་དག་ཁྱོད་ལ་གཏད་དོ། །ཀུན་དགའ་བོ་འདི་
ལ་སྐྱེས་བུ་མཁས་པ་ཁ་ཅིག་ནི་དཔེས་སྨྲས་པའི་དོན་ཤེས་པར་འགྱུར་ཏེ། དེའི་ཕྱིར་
དོན་འདི་རྒྱ་ཆེར་ཤེས་པར་བྱ་བའི་ཕྱིར་ཁྱོད་ལ་དཔེ་བསྟན་པར་བྱའོ། །ཀུན་དགའ་
བོ་འདི་ལྟ་སྟེ་དཔེར་ན། འཁོར་ལོས་སྒྱུར་བའི་རྒྱལ་པོས་དཀོར་པ་དང་མངན་རྣམས་
ལ་མཛོད་དང་བང་བ་ཐམས་ཅད་གཏད་དེ། ཀྱེ་མི་ཁྱེད་དགེ་སྦྱོང་དང་། བྲམ་ཟེ་
དང་༑ བཀྲེན་པ་དང༌། འདྲེན་པ་དང༌། སྡུག་ཕོངས་པ་སློང་བ་ཟས་འདོད་པ་རྣམས་
ལ་ཟས་དང་། སྐོམ་འདོད་པ་རྣམས་ལ་སྐོམ་དང་། བཞོན་པ་དང་གོས་དང་མེ་ཏོག་
དང་སྤོས་དང་ཕྲེང་བ་དང་བྱུག་པ་དང་མལ་ཆ་དང༌། གནས་དང་རྒྱབ་རྟེན་དང་།
འཚོ་བའི་ཡོ་བྱད་གང་ཡང་རུང་བ་རྣམས་སྦྱིན་པ་བྱིན་ཅིག་ཅེས་དེས་དེ་སྐད་དུ་བསྒོ་
ཞིང་གཏམས་པ་ལས། དེ་ལ་དཀོར་བ་དང་མངན་རྣམས་ལ་མཛོད་དང་བང་བ་དེ་ཕྱེ་
ཡང་སྦྱིན་པར་མི་བྱེད་ན། ཀུན་དགའ་བོ་དེ་ཇི་སྙམ་དུ་སེམས་དེ་ལ་སུས་ཉེས་པར་
འགྱུར༑ གསོལ་བ། བཙུན་པ་བཅོམ་ལྡན་འདས་དཀོར་བ་དང་མངན་དེ་དག་གིས་
ནོངས་པར་འགྱུར་གྱི། འཁོར་ལོས་སྒྱུར་བའི་རྒྱལ་པོས་ནི་མ་ནོངས་སོ། །
བཀའ་སྩལ་བ། ཀུན་དགའ་བོ་དེ་བཞིན་དུ་ཆོས་ཀྱི་རྒྱལ་པོ་ངས་ཆོས་ཀྱི་བང་མཛོད་
ཆེན་པོ་འདི་རབ་ཏུ་བསགས་ནས་བསྐལ་པ་གྲངས་མེད་པ་བྱེ་བར་བསྒྲུབས་པའི་་་་་
ཆོས་དཀོན་མཆོག་གི་མཛོད་འདི་མངོན་པར་རྫོགས་པར་སངས་རྒྱས་ནས་ཡངས་
ཤིང་རྒྱ་ཆེ་བར་བྱས་ཏེ་ལྷ་དང་མི་རྣམས་ལ་རྣམ་པར་ཕྱེ་ཞིང་རབ་ཏུ་བསྟན་ཏོ། །གང་
ངས་བསྟན་པའི་ཆོས་དེ་ཁྱོད་ལ་ཡང་རྣམ་པར་ཕྱེ་སྟེ་སྦྱིན་གྱིས་བྱིས་པ་སོ་སོའི་སྐྱེ་བོ་
218



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དང༌༑ དགེ་སྦྱོང་དང་བྲམ་ཟེ་དང༌། ཁྱིམ་བདག་དད་པ་དོན་ཡོད་པ། ཆོས་འདོད་པ་
རྣམས་ཉན་དུ་ཆུག་ཅིག ཀུན་དགའ་བོ་གལ་ཏེ་ངའི་ཆོས་དཀོན་མཆོག་གི་མཛོད་
འདི་རྣམ་པར་ཕྱེ་ཞིང་ཡང་དག་པར་རབ་ཏུ་བསྟན་ཏེ་ཁྱོད་ཀྱི་ལག་ཏུ་གཏད་པ་དེ་་་
བྲམ་ཟེ་དང་ཁྱིམ་བདག་དད་པ་རྣམས་ལ་མ་བསྟན། བྱིས་པ་སོ་སོའི་སྐྱེ་བོ་ཐོས་པ་
དང་མི་ལྡན་པ་དོན་དུ་གཉེར་ཞིང་འདུན་པ་དང་དད་པ་ལྡན་ཞིང་དང་བ་རྣམས་ལ་
མི་སྟོན་ན། དེ་ལྟ་ན་ནི་ཀུན་དགའ་བོ་ཁྱོད་ཀྱིས་དེ་བཞིན་གཤེགས་པ་ལ་ཉེས་པ་
བྱས་པར་འགྱུར་རོ། །དེ་ཅིའི་ཕྱིར་ཞེ་ན། ཀུན་དགའ་བོ་དེ་ནི་རྒྱལ་པོ་སྟེ་བླ་ན་མེད་
པའི་ཆོས་ཀྱི་རྒྱལ་པོ། ཆོས་ཀྱི་འཁོར་ལོས་སྒྱུར་བ། ཆོས་དཀོན་མཆོག་གི་མཛོད་རྒྱ་
ཆེན་པོ་མང་པོ་དང་ལྡན་པ། ཡོན་ཏན་གྱི་བང་མཛོད་མང་པོ་དང་ལྡན་པ། བྱང་ཆུབ་
ཀྱི་ཕྱོགས་མང་པོའི་བདག་པོ། བྱང་ཆུབ་ཀྱི་ཡན་ལག་རིན་པོ་ཆེ་སྣ་བདུན་དང་ལྡན་
པ༑ སྟོབས་བཅུ་དང་མི་འཇིགས་པ་བཞིའི་དབང་ཐོབ་པ་ཆོས་ཐམས་ཅད་ལ་དབང་
སྒྱུར་བའོ། །
འདི་ལྟ་སྟེ། ཆོས་ཀྱི་ཕུང་པོ་བརྒྱད་ཁྲི་བཞི་སྟོང་གི་ཆོས་ཀྱི་བང་མཛོད་ཇི་སྲིད་འཛིན་
གྱི་བར་དུ་བྲམ་ཟེ་དང་ཁྱིམ་བདག་དད་པ་རྣམས་དང་། བྱིས་པ་སོ་སོའི་སྐྱེ་བོ་དད་
པས་དོན་དུ་གཉེར་བ་དང་། འདུན་པ་དང་། ཆོས་འདོད་པ་དང༌། ཆོས་ཀྱི་སྣོད་དུ་
གྱུར་པ་རྣམས་ལ་མ་རྟོག་པར་བྱིན་ཅིག སྐྱེས་བུ་ཐ་མ་པར་མ་གྱུར་ཅིག ཀུན་དགའ་
བོ་ཁྱོད་གལ་ཏེ་བསྐལ་པ་གྲངས་མེད་པ་བྱེ་བར་བསྒྲུབས་པ་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་འདི་དང་། བླ་ན་མེད་པའི་ཆོས་དཀོན་མཆོག་གི་མཛོད་
འདི་འཁོར་བཞི་རྣམས་ལ་ཡང་དག་པར་རབ་ཏུ་སྟོན་ན། དེ་ལྟ་ན་ནི་ཀུན་དགའ་བོ་
ཁྱོད་དེ་བཞིན་གཤེགས་པ་ལ་ཉེས་པ་བྱེད་པར་མི་འགྱུར་རོ། །ཅི་སྟེ་ཡང་དག་པར་
རབ་ཏུ་མི་སྟོན་ན་ཉེས་པ་བྱེད་པར་འགྱུར་རོ། །ཞེས་དང༌། ཀུན་དགའ་བོ་དགེ་སློང་
219



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ངམ། དགེ་སློང་མའམ། དགེ་བསྙེན་ནམ། དགེ་བསྙེན་མ་གང་ལ་ལ་ཞིག་ཆོས་
འདི་དག་ལ་བདག་ཀྱང་སྒྲུབ་ལ། གཞན་ལ་ཡང་འཆད་ཅིང་རབ་ཏུ་སྟོན་ན། ཀུན་
དགའ་བོ་དེ་ལ་ངས་བསྐལ་པ་གྲངས་མེད་པ་བྱེ་བར་བསྒྲུབས་པའི་ཆོས་དཀོན་མཆོག་
གི་མཛོད་འདི་ལས་ཆ་ཤས་སྦྱིན་ཞིང་སྐལ་བ་བཞག་གོ ། ག་ད་བ ་ ས་
ཀུན་དགའ་བོ་དེ་བས་ན་བསྐལ་པ་གྲངས་མེད་པ་བྱེ་བར་བསྒྲུབས་པའི་བྱང་ཆུབ་་་
འདི་གང་མ་འོངས་པའི་སེམས་ཅན་དེ་རྣམས་ཀྱི་དོན་དུ་ཁྱོད་ལ་ལན་གཉིས་སུ་ཡང་
གཏད་ཀྱིས། སེམས་ཅན་དེ་དག་ཆོས་དཀོན་མཆོག་གི་མཛོད་དེ་ལྟ་བུ་མ་ཐོས་པས་
ཡོངས་སུ་ཉམས་པར་འགྱུར་ཏ་རེ། ཀུན་དགའ་བོ་ཆོས་དཀོན་མཆོག་གི་མཛོད་འདི་
ལྟ་བུ་མ་ཐོས་པ་ལས་སེམས་ཅན་མང་པོ་དག་ཡོངས་སུ་ཉམས་པར་འགྱུར་རོ། ། །
ཀུན་དགའ་བོ་ངས་དོན་འདིའི་དབང་ལ་བརྟེན་ནས་བསྐལ་པ་གྲངས་མེད་པ་བྱེ་བར་
བསྒྲུབས་པའི་སངས་རྒྱས་ཀྱི་བྱང་ཆུབ་འདི་ཁྱོད་ལ་གཏད་ཀྱིས་སེམས་ཅན་དེ་དག་
ཆོས་དཀོན་མཆོག་གི་མཛོད་འདི་ལྟ་བུ་ལས་ཡོངས་སུ་མ་ཉམས་པར་གྱིས་ཤིག །
ཀུན་དགའ་བོ་འདི་ལ་སྐྱེས་བུ་མཁས་པ་ཁ་ཅིག་དཔེས་སྨྲས་པའི་དོན་ཤེས་པར་འགྱུར་
ཏེ་དེའི་ཕྱིར་ཁྱོད་ལ་དཔེ་བསྟན་པར་བྱའོ། །ཀུན་དགའ་བོ་འདི་ལྟ་སྟེ་དཔེར་ན་རྒྱལ་
པོ་རྒྱལ་རིགས་སྤྱི་བོ་ནས་དབང་བསྐུར་བའི་བུ་གཅིག་པ་ཞིག་ཡོད་པ་བྱེས་སུ་སོང་
སྟེ༑ དེ་བྱེས་སུ་སོང་བའི་འོག་ཏུ་རྒྱལ་པོ་རྒྱལ་རིགས་དེ་ན་བར་གྱུར་ལ་དེ་ན་བར་
གྱུར་པ་དང༌། རིན་པོ་ཆེའི་མཛོད་མང་པོ་རིན་པོ་ཆེ་ལ་མཁས་པ་གཏམས་པ་འཆང་
བ་རྣམས་ཀྱི་ལག་ཏུ་གཏད་དེ། ཁྱིམ་བདག་རྣམས་ངའི་བུ་བྱེས་སུ་སོང་བ་ནམ་དེ་
བྱེས་ནས་སླར་ལོག་པར་གྱུར་ལ་རྒྱལ་པོར་ཡང་བཅུག་པར་གྱུར་པ་དེ་ན་ཁྱེད་ཀྱིས་
རིན་པོ་ཆེའི་མཛོད་མང་པོ་འདི་ཁྱོད་ཀྱི་ཕ་འཆི་བའི་དུས་བྱེད་པ་ན་བཞག་པ་ཡིན་ནོ་
ཞེས་བྱོས་ལ། རིན་པོ་ཆེའི་མཛོད་མང་པོ་འདི་དེ་ལ་བྱིན་ཅིག་ཅེས་དེ་སྐད་ཀྱང་སྨྲས་
220



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
ནས་དེ་ལྟར་རྒྱལ་པོ་དེས་ཤིན་ཏུ་ལེགས་པར་གཏམས་ཏེ་འཆི་བའི་དུས་བྱས་ལ་དེ་
འཆི་བའི་དུས་བྱས་པའི་འོག་ཏུ་རྒྱལ་པོའི་བུ་དེ་བྱེས་ནས་སླར་ལོག་སྟེ་རྒྱལ་པོར་ཡང་
བཅུག་ལ་གསེར་གྱིས་སྒྱུར་བ་དང་། ཁྱིམ་བདག་དེ་དག་ལ་སོ་སོར་བཞག་པ་རྒྱལ་
པོའི་བུ་རྒྱལ་སྲིད་ཀྱི་དབང་ཕྱུག་ཐོབ་པ་རྒྱལ་སྲིད་ལ་གནས་པ་དེ་ལ་རིན་པོ་ཆེའི་མཛོད་
མ་བྱིན་ན། ཀུན་དགའ་བོ་དེ་ཇི་སྙམ་དུ་སེམས། གསེར་གྱིས་སྒྱུར་བའམ། ཁྱིམ་
བདག་དེ་དག་རྒྱལ་པོ་དེ་ལ་ཉེས་པར་བྱེད་པ་ཡིན་ནམ། གསོལ་བ། བཅོམ་ལྡན་
འདས་དེ་ལྟ་ལགས་སོ། །བདེ་བར་གཤེགས་པ་དེ་ལྟ་ལགས་སོ། །
བཀའ་སྩལ་བ། ཀུན་དགའ་བོ་དོན་ཤེས་པར་བྱ་བའི་ཕྱིར་ངས་ཁྱོད་ལ་དཔེ་བསྟན་
པ་དེ་ལ་དོན་དུ་ལྟ་བ་གང་ཞེ་ན། ཀུན་དགའ་བོ་རྒྱལ་པོ་རྒྱལ་རིགས་སྤྱི་བོ་ནས་
དབང་བསྐུར་བ་ཞེས་བྱ་བ་ནི་དེ་བཞིན་གཤེགས་པ་དགྲ་བཅོམ་པ་ཡང་དག་པར་་་་
རྫོགས་པའི་སངས་རྒྱས་ཆོས་ཀྱི་རྒྱལ་པོ་ཆེན་པོའི་ཚིག་བླ་དགས་སོ། །
ཀུན་དགའ་བོ་བུ་གཅིག་པ་ཞེས་བྱ་བ་དེ་ནི་མ་འོངས་པའི་རིགས་ཀྱི་བུ་དང༌། རིགས་
ཀྱི་བུ་མོ་དད་པ་རྣམས་ཀྱི་ཚིག་བླ་དྭགས་སོ། །ཀུན་དགའ་བོ་བྱེས་སུ་སོང་ཞེས་བྱ་བ་
དེ་ནི་འགྲོ་བ་ལྔ་རྣམས་ཀྱི་ཚིག་བླ་དྭགས་སོ། །ཀུན་དགའ་བོ་ནད་པ་ཞེས་བྱ་བ་དེ་ནི་
མ་འོངས་པའི་རིགས་ཀྱི་བུ་དང༌། རིགས་ཀྱི་བུ་མོ་དད་པ་རྣམས་ཀྱི་ཚིག་བླ་དྭགས་
སོ༑ ༑ཀུན་དགའ་བོ་བྱེས་སུ་སོང་ཞེས་བྱ་བ་དེ་ནི་འགྲོ་བ་ལྔ་རྣམས་ཀྱི་ཚིག་བླ་
དྭགས་སོ། །ཀུན་དགའ་བོ་ནད་པ་ཞེས་བྱ་བ་དེ་ནི་དེ་བཞིན་གཤེགས་པ་ཡོངས་སུ་
མྱ་ངན་ལས་འདའ་བའི་ཚིག་བླ་དྭགས་སོ། །ཀུན་དགའ་བོ་རིན་པོ་ཆེའི་མཛོད་མང་
པོ་ཞེས་བྱ་བ་དེ་ནི་བྱང་ཆུབ་ཀྱི་ཕྱོགས་སུམ་ཅུ་རྩ་བདུན་གྱི་ཆོས་རྣམས་ཀྱི་ཚིག་བླ་་་
དྭགས་སོ། །ཀུན་དགའ་བོ་ཁྱིམ་བདག་ཅེས་བྱ་དེ་ནི་དགྲ་བཅོམ་པ་རྣམས་ཀྱི་ཚིག་
བླ་དྭགས་སོ། །ཀུན་དགའ་བོ་དཔེར་ན་རྒྱལ་པོ་དེ་འཆི་བའི་དུས་བྱེད་པ་ན་ནོར་
༡21



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འཇོག་པ་དེ་བཞིན་དུ། ཀུན་དགའ་བོ་ངའི་ཆོས་དཀོན་མཆོག་གི་མཛོད་བསྐལ་པ་
གྲངས་མེད་པ་བྱེ་བར་བསྒྲུབས་པ་མ་འོངས་པའི་རིགས་ཀྱི་བུ་དང༌། རིགས་ཀྱི་བུ་
མོ་དེ་དག་གི་དོན་དུ་ཁྱོད་ལ་གཏད་དོ། །དེ་ཅིའི་ཕྱིར་ཞེ་ན། ཀུན་དགའ་བོ་སེམས་
ཅན་གང་དག་ངས་ཡོངས་སུ་སྨིན་པར་བྱས་པ་དེ་དག་མི་དགེ་བའི་ལས་ཀྱི་ལམ་་་
འགའ་ཞིག་གིས་སེམས་ཅན་དམྱལ་བ་དང་། དུད་འགྲོ་དང༌། གཤིན་རྗེའི་འཇིག་
རྟེན་དུ་སྐྱེས་ཏེ། དེ་དག་ང་འདས་པའི་འོག་ཏུ་དེ་ནས་ཤི་འཕོས་ནས་མིར་འགྱུར་བ་
ཐོབ་སྟེ། དབང་པོ་རྣམས་རྒྱས་པའི་རྒྱུ་དང་ཡོངས་སུ་སྨིན་པའི་རྒྱུས་ངའི་བསྟན་པ་
འདི་ལ་དད་པར་འགྱུར་བ་དག་ཡོད་དེ། དེ་ལ་ཁ་ཅིག་ནི་དད་པས་ཁྱིམ་ནས་ཁྱིམ་
མེད་པར་རབ་ཏུ་འབྱུང་བར་འགྱུར་རོ། །ཁ་ཅིག་ནི་ཁྱིམ་ན་གནས་པར་འགྱུར་རོ། །
དེ་ལ་ཁ་ཅིག་ནི་རྒྱུན་ཏུ་ཞུགས་པའི་འབྲས་བུ་འཐོབ་པར་འགྱུར་རོ། །ཁ་ཅིག་ནི་ལན་
ཅིག་ཕྱིར་འོང་བའི་འབྲས་བུ་དང་། ཁ་ཅིག་ནི་ཕྱིར་མི་འོང་བའི་འབྲས་བུ་དང༌།
ཁ་ཅིག་ནི་དགྲ་བཅོམ་པ་མངོན་སུམ་དུ་བྱེད་པར་འགྱུར་རོ། །
ཁ་ཅིག་ནི་སློབ་པའི་ས་ནས་འཆི་བའི་དུས་བྱེད་པར་འགྱུར་རོ། །ཁ་ཅིག་ནི་སངས་
རྒྱས་ཀྱི་སར་ལྷག་པའི་བསམ་པས་སེམས་སྐྱེད་པར་འགྱུར་རོ། །ཁ་ཅིག་ནི་ལྷ་དང་
མིར་སྐྱེ་བར་བྱ་བའི་ཕྱིར་དགེ་བའི་རྩ་བ་སྐྱེད་པར་འགྱུར་ཏེ། དེ་ལྟར་རྙེད་པ་དེ་དང་
དེ་དག་དང་ལྡན་པར་འགྱུར་རོ། །ཁ་ཅིག་ནི་སེམས་དང་བ་གཅིག་འཐོབ་པར་
འགྱུར་ཏེ་འཇིག་རྟེན་གྱི་ཡབ་དེས་བདག་ཅག་ལ་ལེགས་པར་གཏད་དོ་སྙམ་ནས་དེ་
དག་རྒྱ་ཆེར་རབ་ཏུ་དད་པར་འགྱུར་ཞིང་དང་བ་སྐྱེད་པར་བྱེད་དོ། །ཀུན་དགའ་བོ་
འདི་ལྟར་དེ་དག་གིས་ཆོས་དཀོན་མཆོག་འདི་མཉན་པར་བྱ་བའི་ཕྱིར་ངས་ཆོས་་་་
དཀོན་མཆོག་གི་མཛོད་འདི་ཁྱོད་ལ་གཏད་དོ། །ཀུན་དགའ་བོ་ཁྱོད་ཀྱིས་གལ་ཏེ་
ངའི་ཆོས་དཀོན་མཆོག་གི་མཛོད་འདི་རིགས་ཀྱི་བུ་དང༌། རིགས་ཀྱི་བུ་མོ་དད་པ་དེ་
222



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དག་ཉན་དུ་མ་བཙུད་ན། དེ་ལྟ་ན་ནི་ཀུན་དགའ་བོ་ཁྱོད་དེ་བཞིན་གཤེགས་པ་ལ་
ཉེས་པ་བྱེད་པ་ཡིན་ནོ། །དེ་ཅིའི་ཕྱིར་ཞེ་ན། ཀུན་དགའ་བོ་འདི་ལྟར་རིགས་ཀྱི་བུ་
དང་༑ རིགས་ཀྱི་བུ་མོ་དེ་དག་ཆོས་དཀོན་མཆོག་འདི་ལྟ་བུ་ཐོས་ནས་ཁ་ཅིག་གིས་
ནི་ཁྱད་པར་འཐོབ་པར་འགྱུར། ཁ་ཅིག་གིས་ནི་རབ་ཏུ་དགའ་ཞིང་མགུ་བར་འགྱུར།
ཁ་ཅིག་ནི་ཆོས་ཀྱི་ཤུགས་ཀྱིས་མཆི་མ་འབྱུང་ཞིང་སྤུ་ཟིང་ཞེས་བྱེད་པར་འགྱུར་རོ། །
ཀུན་དགའ་བོ་གང་དག་ཆོས་ཀྱི་རྣམ་གྲངས་འདི་ལྟ་བུ་ཐོས་ནས་ངའི་ཡོན་ཏན་རྗེས་
སུ་དྲན་ཞིང་ཆོས་ཀྱི་ཤུགས་ཀྱིས་མཆི་མ་འབྱུང་ལ་སྤུ་ཟིང་ཞེས་བྱེད་པར་གྱུར་ན། །
ཀུན་དགའ་བོ་དགེ་བའི་རྩ་བ་དེ་དག་ཐམས་ཅད་ཀྱི་འབྲས་བུ་ནི་མྱ་ངན་ལས་འདས་
པ་ཡིན་ཏེ། ཐ་མ་མྱ་ངན་ལས་འདའ་བར་ང་སྨྲའོ། ། །
ཞེས་དང་། ཉི་ཁྲི་ལས། དགའ་བོ་དེ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
འདི་ཁྱོད་ལ་གཏད་དེ། དགའ་བོ་གལ་ཏེ་ཁྱོད་ཀྱིས། ངས་ཆོས་གང་ཇི་སྙེད་ཅིག་
བཤད་པ་ལས། ཤེས་རབ་ཀྱི་ཕ་རོལ་ཏུ་ཕྱིན་པ་མ་གཏོགས་པར་ངས་ཆོས་བསྟན་པ་
དེ་དག་ཐམས་ཅད་བཟུང་སྟེ། ཀུན་ཆུབ་པར་བྱས་ནས། དེའི་འོག་ཏུ་ཆུད་གསན་ཏེ་
བོར་ཡང་དེ་ཙམ་གྱིས་དགའ་བོ་ཁྱོད་ལ་སྐྱོན་དུ་ངས་མི་བརྩིའི། དགའ་བོ་གལ་ཏེ་་་
ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བཟུང་སྟེ། ཀུན་ཆུབ་པར་བྱས་
ནས༑ དེའི་འོག་ཏུ་ཆུད་གསན་ཏམ། བོར་བར་གྱུར་ན་དེས་ནི། དགའ་བོ་ཁྱོད་ལ་
ངས་སྐྱོན་དུ་གཟུང་ངོ༌། །དགའ་བོ་དེ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་
འདི་ཁྱོད་ལ་གཏད་ཀྱིས། ཅི་ནས་ཀྱང་གཟུང་བ་དང་། བཅང་བ་དང༌། ཀློག་པ་
དང་། ཀུན་ཆུབ་པར་བྱ་བ་དང༌། ཤིན་ཏུ་ཡིད་ལ་གཟུང་བར་གྱིས་ཤིག ལེགས་
པར་ཡོངས་སུ་ཟིན་པ་དང་། ལེགས་པར་ཀུན་ཆུབ་པ་དང་། ལེགས་པར་བཅང་བར་
གྱིས་ཤིག ཡི་གེ་དང་། ཚིག་དང་། འབྲུ་ཤིན་ཏུ་རྫོགས་པ་དང༌། ངེས་པའི་ཚིག་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཤིན་ཏུ་ལེགས་པར་ཟིན་པར་བྱའོ། །དགའ་བོ་རིགས་ཀྱི་བུའམ། རིགས་ཀྱི་བུ་མོ་
གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་འཛིན་པ་དང༌། ། འཆང་བ་
དང༌༑ ཀློག་པ་དང༌། ཀུན་ཆུབ་པར་བྱེད་པ་དེས་ནི། འདས་པ་དང༌། མ་བྱོན་པ་
དང་༑ ད་ལྟར་བྱུང་བའི་སངས་རྒྱས་བཅོམ་ལྡན་འདས་ཀྱི་བྱང་ཆུབ་བཟུང་བར་
འགྱུར་རོ། །དགའ་བོ་རིགས་ཀྱི་བུའམ། རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་
རོལ་ཏུ་ཕྱིན་པ་ཟབ་མོ་འདི་འཛིན་པ་དེས་ནི། འདས་པ་དང་། མ་བྱོན་པ་དང་། ད་
ལྟར་བྱུང་བའི་སངས་རྒྱས་བཅོམ་ལྡན་འདས་ཀྱི་བྱང་ཆུབ་མཐུན་པར་ཡོངས་སུ་བཟུང་
བར་འགྱུར་རོ། །
དགའ་བོ་མངོན་དུ་གྱུར་པར་ང་ལ་གང་མེ་ཏོག་དང་། ཕྲེང་བ་དང་། སྤོས་དང༌།
བྱུག་པ་དང༌། ཕྱེ་མ་དང་། ན་བཟའ་དང་། གདུགས་དང་། རྒྱལ་མཚན་དང་། བ་
དན་གྱི་རིམ་གྲོར་བྱ་བ་དང༌། བཀུར་སྟིར་བྱ་བ་དང༌། བསྟི་སྟང་དུ་བྱ་བ་དང༌།
མཆོད་པར་བྱ་བར་འདོད་པ་དེས། ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་
གཟུང་བར་བྱ། བཅང་བར་བྱ། ཀླག་པར་བྱ། ཀུན་ཆུབ་པར་བྱའོ། །ཤེས་རབ་ཀྱི་
ཕ་རོལ་ཏུ་ཕྱིན་པ་ཟབ་མོ་འདི་བཟུང་སྟེ། བཅངས་ནས་བཀླགས་ཤིང་། ཀུན་ཆུབ་
པར་བྱ་སྟེ། མེ་ཏོག་དང་། ཕྲེང་བ་དང་། སྤོས་དང་། བྱུག་པ་དང༌། ཕྱེ་མ་དང༌། ན་
བཟའ་དང་། གདུགས་དང་། རྒྱལ་མཚན་དང་། བ་དན་གྱིས་རིམ་གྲོར་བྱ། བཀུར་
སྟིར་བྱ། བསྟི་སྟང་དུ་བྱ། མཆོད་པར་བྱའོ། །ཤེས་རབ་ཀྱི་ཕ་རོལ་ཕྱིན་པ་ལ་རིམ་
གྲོ་དང༌། བཀུར་སྟི་དང་། བསྟི་སྟང་དང༌། མཆོད་པ་བྱས་ན་དེས་ནི་ང་ཡང་མཆོད་
པར་འགྱུར། འདས་པ་དང་། མ་བྱོན་པ་དང༌། ད་ལྟར་བྱུང་བའི་སངས་རྒྱས་བཅོམ་
ལྡན་འདས་རྣམས་ཀྱང་མཆོད་པར་འགྱུར་རོ། །
དགའ་བོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་བསྟན་པ་ལ་རིམ་
224



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
གྲོ་དང༌། དགའ་བ་དང༌། མོས་པ་བསྐྱེད་པ་དེས་ནི། འདས་པ་དང་། མ་བྱོན་པ་
དང་། ད་ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ལ་རིམ་གྲོ་དང་། །
དགའ་བ་དང་། མོས་པ་བསྐྱེད་པར་འགྱུར་རོ། །དགའ་བོ་གལ་ཏེ་ཁྱོད་ལ་ང་སྡུག་
ཅིང་ཡིད་དུ་འོང་བས་ཡོངས་སུ་མ་བཏང་ཞེ་ན། དགའ་བོ་ཁྱོད་ཀྱིས་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་སྡུག་པ་དང༌། ཡིད་དུ་འོང་བ་དང་། ཡོངས་སུ་མི་བཏང་བ་གྱིས་
ཤིག ཅི་ནས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ལས་ཚིག་འགའ་ཡང་
ཁྱོད་ཀྱིས་ཆུད་མ་ཟོས་པར་གྱིས་ཤིག དགའ་བོ་ངས་ཤེས་རབ་ཀྱི་ཕ་རོལ་ཏུ་ཕྱིན་པ་
ཟབ་མོ་འདི་གཏང་བར་བརྩམས་ཏེ། ཁྱོད་ལ་ཤིན་ཏུ་མང་དུ་བསྟན་པ་ཡང་མདོར་
ན༑ དགའ་བོ་ཁྱོད་ལ་ང་ཇི་ལྟར་སྟོན་པར་གྱུར་པ་དེ་བཞིན་དུ་ཤེས་རབ་ཀྱི་ཕ་རོལ་
ཏུ་ཕྱིན་པ་འདི་ཡང་ཁྱོད་ཀྱི་སྟོན་པ་ཡིན་གྱི། དགའ་བོ་དེ་བས་ན་ངས་ཁྱོད་ཚད་མེད་
པར་གཏད་པས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་ཡོངས་སུ་གཏད་དེ། །
དགའ་བོ་དེ་བས་ན་ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་གྱི་མདུན་དུ་
བརྗོད་དེ། སུས་སངས་རྒྱས་ཡོངས་སུ་མ་བཏང་བ་དང་། ཆོས་ཡོངས་སུ་མ་བཏང་
བ་དང་། དགེ་འདུན་ཡོངས་སུ་མ་བཏང་བ་དང་། འདས་པ་དང་མ་བྱོན་པ་དང་། ད་
ལྟར་བྱུང་བའི་སངས་རྒྱས་བཅོམ་ལྡན་འདས་རྣམས་ཡོངས་སུ་མ་བཏང་བ་དང༌། །
འདས་པ་དང་། མ་བྱོན་པ་དང་ད་ལྟར་བྱུང་བའི་སངས་རྒྱས་བཅོམ་ལྡན་འདས་
རྣམས་ཀྱི་བྱང་ཆུབ་ཡོངས་སུ་མ་བཏང་བ་དེས། ཤེས་རབ་ཀྱི་ཕ་རོལ་ཏུ་ཕྱིན་པ་འདི་
ཡོངས་སུ་བཏང་བར་མི་བྱ་སྟེ། འདི་ནི་ངའི་གདམས་ངག་གོ ། །
དགའ་བོ་རིགས་ཀྱི་བུའམ་རིགས་ཀྱི་བུ་མོ་གང་ལ་ལ་ཤེས་རབ་ཀྱི་ཕ་རོལ་ཏུ་ཕྱིན་
པ་ཟབ་མོ་འདི་འཛིན་པ་དང༌། འཆང་བ་དང༌། ཀློག་པ་དང་། འཕེལ་བར་བྱེད་པ་
དང༌། ཀུན་ཆུབ་པར་བྱེད་པ་དང་། ཚུལ་བཞིན་དུ་ཡིད་ལ་བྱེད་པ་དང་། གཞན་ལ་
225



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཡང་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་མོ་འདི་རྣམ་གྲངས་དུ་མར་རྒྱ་ཆེར་འཆད་པ་
དང༌། སྟོན་པ་དང་རབ་ཏུ་སྟོན་པ་དང་། ཤེས་པར་བྱེད་པ་དང་། རབ་ཏུ་གཞོག་པ་
དང་། འགྲེལ་བ་དང་། རྣམ་པར་འབྱེད་པ་དང་། གསལ་བར་བྱེད་པ་དང་། ཡང་
དག་པར་སྟོན་པའི་རིགས་ཀྱི་བུ་དང་རིགས་ཀྱི་བུ་མོ་དེ་ནི་མྱུར་དུ་བླ་ན་མེད་པ་ཡང་
དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་སྟེ། རྣམ་པ་
ཐམས་ཅད་མཁྱེན་པ་ཉིད་དང་ཉེ་བར་གྱུར་པ་ཡིན། དེ་ཅིའི་ཕྱིར་ཞེ་ན། དགའ་བོ་
ཤེས་རབ་ཀྱི་ཕ་རོལ་ཏུ་ཕྱིན་པ་ལས་བྱུང་བ་ནི། སངས་རྒྱས་བཅོམ་ལྡན་འདས་
རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་སྟེ། ། དགའ་བོ་འདས་
པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་གང་ཇི་སྙེད་ཅིག་བྱུང་བའི་སངས་རྒྱས་བཅོམ་ལྡན་འདས་དེ་དག་གི་བླ་ན་མེད་
པ་ཡང་དག་པར་རྫོགས་པའི་བྱང་ཆུབ་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་ལས་
བྱུང་ངོ༌། །
དགའ་བོ་མ་འོངས་པའི་དུས་ཀྱི་དེ་བཞིན་གཤེགས་པ་དགྲ་བཅོམ་པ་ཡང་དག་པར་
རྫོགས་པའི་སངས་རྒྱས་གང་ཇི་སྙེད་ཅིག་འབྱུང་བའི་སངས་རྒྱས་བཅོམ་ལྡན་འདས་
དེ་དག་གི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཀྱང་ཤེས་རབ་ཀྱི་་་་
རོལ་ཏུ་ཕྱིན་པ་ཉིད་ལས་འབྱུང་བར་འགྱུར་རོ། །དགའ་བོ་ད་ལྟར་བྱུང་བའི་དུས་ན་
ཤར་ཕྱོགས་དང༌། ལྷོ་དང༌། ནུབ་དང༌། བྱང་དང༌། བྱང་ཤར་དང་། ཤར་ལྷོ་དང༌།
ལྷོ་ནུབ་དང༌། ནུབ་བྱང་དང༌། འོག་དང་སྟེང་གི་འཇིག་རྟེན་གྱི་ཁམས་གྲངས་མེད་
ཚད་མེད་དཔག་ཏུ་མེད་པ་དག་ན། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་གང་ཇི་སྙེད་ཅིག་བཞུགས་ཤིང་འཚོ་སྐྱོང་བ་དང་། །
ཆོས་སྟོན་པའི་སངས་རྒྱས་བཅོམ་ལྡན་འདས་དེ་དག་གི་བླ་ན་མེད་པ་ཡང་དག་པར་
226



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
རྫོགས་ པའི་བྱང་ཆུབ་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ཉིད་ལས་བྱུང་ངོ་། །དགའ་
བོ་དེ་བས་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་པར་རྫོགས་
པར་འཚང་རྒྱ་བར་འདོད་པ་དང༌། ཕ་རོལ་ཏུ་ཕྱིན་པ་དྲུག་ལ་སློབ་པར་འདོད་པའི་
བྱང་ཆུབ་སེམས་དཔའ་སེམས་དཔའ་ཆེན་པོས་ཤེས་རབ་ཀྱི་ཕ་རོལ་ཏུ་ཕྱིན་པ་ཟབ་
མོ་འདི་ལ་བསླབ་པར་བྱའོ། །དེ་ཅིའི་ཕྱིར་ཞེ་ན། དགའ་བོ་འདི་ལྟ་སྟེ་ཤེས་རབ་ཀྱི་
ཕ་རོལ་ཏུ་ཕྱིན་པ་ནི་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཀྱི་མ་སྟེ་་་
སྐྱེད་པར་བྱེད་པའོ། ། ད་
དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་གང་ཕ་རོལ་ཏུ་ཕྱིན་པ་དྲུག་
ལ་སློབ་པ་དེ་དག་ཐམས་ཅད་ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་
འབྱུང་བར་འགྱུར་ཏེ། དགའ་བོ་དེ་བས་ན་ཁྱོད་ལ་ཕ་རོལ་ཏུ་ཕྱིན་པ་དྲུག་པོ་འདི་
དག་ཡང་དང་ཡང་ཡོངས་སུ་གཏད་དོ། །རྗེས་སུ་གཏད་དོ། །ཞེས་དང༌། དེ་ནས་
ཡང་བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་བོ་ལ་བཀའ་སྩལ་བ། ཀུན་
དགའ་བོ་ཁྱོད་ཀྱིས་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ལ་ཕན་་་་་
གདགས་པའི་ཕྱིར། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཟུང་ཞིག ཆོངས་ཤིག
ལྷོགས་ཤིག ཀུན་ཆུབ་པར་གྱིས་ཤིག གཞན་ལ་ཡང་རྒྱས་པར་སྟོན་ཅིག ཀུན་
དགའ་བོ་ཤེས་རབ་ཀྱིས་ཕ་རོལ་ཏུ་ཕྱིན་པ་འདི་ནི་བྱང་ཆུབ་སེམས་དཔའ་སེམས་་་་་
དཔའ་ཆེན་པོ་རྣམས་ཀྱིས་ཀྱང་མཉན་པར་བྱ། གཟུང་བར་བྱ། བཅང་བར་བྱ། ཀློག་
པར་བྱ། ཀུན་ཆུབ་པར་བྱ། བསྒྲགས་པར་བྱ། བསྟན་པར་བྱ། བཤད་པར་བྱ། ཁ་
ཏོན་དུ་བྱ། རབ་ཏུ་བསྒོམ་པར་བྱ། དེ་བཞིན་གཤེགས་པའི་བྱིན་གྱིས་བརླབས་ཀྱིས་
ཆུང་ངུ་ན། གླེགས་བམ་ཆེན་པོ་ལ་ཡི་གེ་གསལ་བར་བྲིས་ཏེ། མེ་ཏོག་དང་། །
བདུག་པ་དང་། སྤོས་དང་། ཕྲེང་བ་དང༌། བྱུག་པ་དང་། ཕྱེ་མ་དང་། གོས་དང་།
227



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གདུགས་དང་། རྒྱལ་མཚན་དང་། བ་དན་དང་། ཁོ་ར་ཁོར་ཡུག་ཏུ་ཡང་མར་
མེའི་ཕྲེང་བ་རྣམ་པ་དུ་མས་མཆོད་ཅིང་། རིམ་གྲོར་བྱ། བླ་མར་བྱ། བསྟི་སྟང་དུ་བྱ། །
མཆོད་པར་བྱ། རྗེད་པར་བྱ། གུས་པར་བྱ། འདི་ནི་ངས་རྗེས་སུ་གདམས་པའོ། །
དེ་ཅིའི་ཕྱིར་ཞེ་ན། ཀུན་དགའ་བོ་བྱང་ཆུབ་སེམས་དཔའ་སེམས་དཔའ་ཆེན་པོ་
རྣམས་ཀྱི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ནི་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་རག་ལས་པའི་ཕྱིར་རོ། །ཀུན་དགའ་བོ་དེ་ཇི་སྙམ་དུ་སེམས། ཁྱོད་ཀྱི་སྟོན་
པ་དེ་བཞིན་གཤེགས་པ་ཡིན་ནམ། ཀུན་དགའ་བོས་གསོལ་པ། བཅོམ་ལྡན་འདས་
བདག་གི་སྟོན་པ་ལགས་སོ། །བདེ་བར་གཤེགས་པ་བདག་གི་སྟོན་པ་ལགས་
སོ༑ ༑དེ་སྐད་གསོལ་པ་དང་། བཅོམ་ལྡན་འདས་ཀྱིས་ཚེ་དང་ལྡན་པ་ཀུན་དགའ་
བོ་ལ་འདི་སྐད་བཀའ་སྩལ་ཏོ། ། བདེ་དང་
ཀུན་དགའ་བོ་དེ་བཞིན་གཤེགས་པ་ཁྱོད་ཀྱི་སྟོན་པ་ཡིན་ཏེ། ཁྱོད་ཀྱིས་ཡོངས་སུ་
སྤྱོད་དོ། །ཀུན་དགའ་བོ་ཁྱོད་ཀྱིས་བྱམས་པའི་ལུས་ཀྱི་ལས་ཡིད་དུ་འོང་ཞིང་། ཡིད་
དུ་མི་འོང་བ་མ་ཡིན་པ་དང༌། བྱམས་པའི་ངག་གི་ལས་ཡིད་དུ་འོང་ཞིང་ཡིད་དུ་མི་
འོང་བ་མ་ཡིན་པ་དང་། བྱམས་པའི་ཡིད་ཀྱི་ལས་ཡིད་དུ་འོང་ཞིང་ཡིད་དུ་མི་འོང་བ་
མ་ཡིན་པས་ཡོངས་སུ་སྤྱད་དོ། །དེ་བས་ན་ཀུན་དགའ་བོ་ང་ད་ལྟར་ལུས་འདི་ལ་
གནས་ཤིང་འཚོ་སྐྱོང་བ་ན། གང་ཁྱོད་ཀྱིས་བྱམས་པ་དང་དགའ་བ་དང་། བླ་མར་
བྱས་པ་དེ། ང་འདས་པའི་འོག་ཏུ་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ལ་
གྱིས་ཤིག ་ ཀུན་དགའ་བོ་ཁྱོད་ལ་ལན་གཉིས་ལན་གསུམ་དུ་གཏད་ཅིང་རྗེས་སུ་
གཏད་ཀྱིས། ཁྱོད་ཀྱིས་ཅི་ནས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་འདི་མེད་པར་མི་
འགྱུར་བར་གྱིས་ཤིག ཀུན་དགའ་བོ་ཇི་སྲིད་དུ་ཤེས་རབ་ཀྱི་ཕ་རོལ་ཏུ་ཕྱིན་པ་
འཇིག་རྟེན་ན་གནས་པ་དེ་སྲིད་དུ་དེ་བཞིན་གཤེགས་པ་ཡང་བཞུགས་པར་རིག་་་་་
228



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པར་བྱ། དེ་སྲིད་དུ་དེ་བཞིན་གཤེགས་པ་ཆོས་འཆད་པར་རིག་པར་བྱའོ། །ཀུན་
དགའ་བོ་སེམས་ཅན་གང་དག་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཉན་པ་དང༌། །
འཛིན་པ་དང༌། འཆང་བ་དང༌། ཀློག་པ་དང་། ཀུན་ཆུབ་པར་བྱེད་པ་དང༌། སྒྲོག་པ་
དང༌། སྟོན་པ་དང་། ཁ་ཏོན་བྱེད་པ་དང༌། འདྲི་བ་དང་། རིམ་གྲོར་བྱེད་པ་དང༌། །
བླ་མར་བྱེད་པ་དང་། བསྟི་སྟང་དུ་བྱེད་པ་དང་། མཆོད་པར་བྱེད་པ་དང་། རྗེད་པར་
བྱེད་པ་དང་། གུས་པར་བྱེད་ཅིང་། མེ་ཏོག་དང་། བདུག་པ་དང་། སྤོས་དང་། ཕྲེང་
བ་དང་། བྱུག་པ་དང་། གོས་དང་། ཕྱེ་མ་དང་། གདུགས་དང་། རྒྱལ་མཚན་དང་།
བ་དན་དང༌། ཁོ་ར་ཁོར་ཡུག་ཏུ་མར་མེའི་ཕྲེང་བ་རྣམ་པ་སྣ་ཚོགས་ཀྱི་མཆོད་པས་
མཆོད་པར་བྱེད་པའི་སེམས་ཅན་དེ་དག་ནི་སངས་རྒྱས་མཐོང་བ་དང་མི་འབྲལ་བ། །
ཆོས་ཉན་པ་དང་མི་འབྲལ་བར་རིག་པར་བྱའོ། །ཀུན་དགའ་བོ་སེམས་ཅན་དེ་དག་
ནི་དེ་བཞིན་གཤེགས་པའི་ཞམ་རིང་བར་འཁོད་པར་རིག་པར་བྱའོ། །་
ཞེས་གསུངས་སོ། །དེ་ལྟར་གཏད་ཅིང་བཞག་པའི་ཆོས་དེ་རང་གཞན་གཉིས་ཀའི་
ཕྱོགས་ནས་མཐུན་རྐྱེན་ཚོགས་བཞིན་དུ་གཞན་ལ་མི་སྟོན་པའི་སྐྱོན་ཡང་། གང་
པོས་ཞུས་པའི་མདོ་ལས། གཞན་ཡང་གང་པོ། བྱང་ཆུབ་སེམས་དཔའ་གང་འདི་ལྟ་
བུའི་མདོ་སྡེ་ཐོས་པར་གྱུར་ཀྱང་ལྷག་པའི་བསམ་པས་གཞན་དག་ལ་ཡང་དག་པར་
སྟོན་པར་མི་བྱེད་ཅིང་སེམས་ཞུམ་པར་གྱུར་ནས་གཅིག་ཏུ་འགྲོ་བ་ལ་དགའ་ཞིང་ཆོས་
ཀྱི་སེར་སྣ་བྱས་ནས་གཞན་དག་ལ་བསྟན་པའི་འདུན་པ་མེད་པ་དང༌། ཆོས་ཀྱིས་
གཞན་དག་རྒྱ་ཆེར་ཡོངས་སུ་སྡུད་པར་མི་བྱེད་ན། ། མི་དགེ་བའི་རྩ་བ་དེའི་རྒྱུ་
དང༌༑ རྐྱེན་གྱིས་ཤེས་རབ་དང་དྲན་པ་རབ་ཏུ་ཉམས་པར་འགྱུར་རོ། །ཤེས་རབ་
དང་དྲན་པ་ཉམས་པར་གྱུར་པའི་དབང་གིས་གཞན་པ་དག་དང་ལྷན་ཅིག་མདོ་སྡེའི་
ཆོས་ཀློག་ཅིང་འདོན་པར་མི་བྱེད་ལ། ཆོས་ཀྱིས་གཞན་དག་དང་མཐུན་པར་མི་བྱེད་
229



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པས་གང་ཟག་དེ་ལུས་བརྗེས་མ་ཐག་ཏུ་བྱང་ཆུབ་ཀྱི་སེམས་ཀྱང་སྟོང་བར་འགྱུར་ལ།
བྱང་ཆུབ་སེམས་དཔའི་བསམ་པ་ཡང་བརྗེད་པར་འགྱུར་ཏེ། གང་པོ། བྱང་ཆུབ་
སེམས་དཔའ་གང་ཆོས་བཞི་པོ་དེ་དག་དང་ལྡན་པར་གྱུར་ན། བླ་ན་མེད་པའི་བྱང་
ཆུབ་ཀྱི་སེམས་ལས་སླར་ལོག་ནས་ཉན་ཐོས་ཀྱི་ཐེག་པ་པར་འགྱུར་རོ། །དེ་ནས་
དེའི་ཚེ་བཅོམ་ལྡན་འདས་ཀྱིས་དོན་འདི་ཉིད་ཡང་དག་པར་རབ་ཏུ་གསལ་བར་་་་་
བསྟན་པའི་ཕྱིར་ཚིགས་སུ་བཅད་དེ་བཀའ་སྩལ་བ། མི་དགེའི་གྲོགས་པོ་སྟེན་བྱེད་
ཅིང་༑ ༑བྱང་ཆུབ་ལ་ནི་མི་བརྩོན་ན། །རྒྱུ་དང་རྐྱེན་ནི་དེ་ཡི་ཕྱིར། །བླ་མེད་བྱང་
ཆུབ་སེམས་སྟོར་འགྱུར། །སྡིག་པའི་བདག་ལྟ་རབ་བསྐྱེད་ནས། །མཐའ་དང་ལོག་
ལྟར་གང་ལྷུང་བ། །ཆོས་འཇིག་སྡིག་ནི་བསླང་བས་ན། །མི་ཁོམ་གནས་སུ་སྐྱེ་བར་
འགྱུར༑ ༑མི་ཁོམ་གནས་སུ་སྐྱེས་ནས་ཀྱང༌། །བྱང་ཆུབ་སེམས་ནི་གཅོད་བྱེད་
ཅིང་༑ ༑སྔོན་གྱི་ཡི་དམ་སྟོར་འགྱུར་བས། །དེ་ཕྱིར་བྱང་ཆུབ་སེམས་ཀྱང་ཉམས། །
དེ་ཡིས་བྱང་ཆུབ་སེམས་སྐྱེ་བའི། །ཆོས་ནི་ཐོས་པར་ཡོང་མི་འགྱུར། །དེ་ཡི་སེམས་
ནི་འཕེལ་གྱུར་ན། །བྱང་ཆུབ་སེམས་ནི་སྒྲིབ་པར་འགྱུར། །དམ་ཆོས་རྒྱ་ཆེར་ཐོས་
གྱུར་ཀྱང༌། །སེར་སྣས་གཞན་ལ་སྟོན་མི་མོས། །རྒྱུ་དང་རྐྱེན་ནི་དེ་ཡི་ཕྱིར། །བྱང་
ཆུབ་ལས་ནི་ལྡོག་པར་འགྱུར། །བྱང་ཆུབ་སེམས་དཔའ་ཐེག་ཆེན་གཉེར། །ཆོས་
འདི་བཞི་ནི་ཤེས་པར་བྱ། །ཆོས་འདི་བཞི་ནི་ཤེས་གྱུར་ན། །བྱང་ཆུབ་སེམས་ནི་
སྐྱེ་བར་འགྱུར། །དེ་ཕྱིར་སྡིག་པའི་ཆོས་འདི་བཞི། །ནན་ཏན་གྱིས་ནི་རབ་སྤངས་
ནས༑ ༑སྟོང་ཉིད་ཆོས་ནི་སྒོམ་བྱེད་ན། །དགེ་བའི་བཤེས་གཉེན་བསྟེན་པར་
འགྱུར་༑ ༑འདི་ལྟའི་མདོ་སྡེ་ཐོས་གྱུར་ན། །སེར་སྣ་དག་ནི་མི་བསྐྱེད་པར། །ནན་
ཏན་གཞན་ལ་བསྟན་པར་བྱ། །དེ་ལས་བྱང་ཆུབ་རབ་ཏུ་སྐྱེ། །ཞེས་དང༌། སྙིང་རྗེ་
ཆེན་པོ་པད་མ་དཀར་པོའི་མདོ་ལས། ཀུན་དགའ་བོ་དགེ་སློང་དགྲ་བཅོམ་པ་ཟག་
230



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
པ་ཟད་པ་གང་འདུས་མ་བྱས་ཀྱི་ཆོས་རྗེས་སུ་ཐོབ་ནས་གཞན་ལ་མི་འཆད། ཡང་
དག་པར་རབ་ཏུ་མི་སྟོན་པ་དེས་སྟོན་པ་ལ་བསྙེན་བཀུར་བྱས་པར་མི་འགྱུར། དེས་
ངའི་དམ་པའི་ཆོས་ཡོངས་སུ་བཟུང་བར་མི་འགྱུར་རོ། །
དེ་ཅིའི་ཕྱིར་ཞེ་ན། ཀུན་དགའ་བོ་འདི་ལ་སྐྱེས་བུ་མཁས་པ་ཁ་ཅིག་དཔེས་སྨྲས་པའི་
དོན་ཤེས་པར་འགྱུར་བས་ཁྱོད་ལ་དཔེ་བསྟན་པར་བྱའོ། །ཀུན་དགའ་བོ་འདི་ལྟ་སྟེ་
དཔེར་ན་ཚོང་དཔོན་ནམ་ཁྱིམ་བདག་ཕྱུག་པོ་ནོར་ཆེ་བ། ལོངས་སྤྱོད་ཆེ་བ། བང་
མཛོད་མང་བ། ནོར་དང་འབྲུ་དང་རྫས་དང་ཡོ་བྱད་མང་བ། ནོར་བུ་དང༌། མུ་ཏིག་
དང༌། བཻ་ཌཱུརྱ་དང་། དུང་དང་། མན་ཤེལ་དང་། བྱི་རུ་དང་། དངུལ་མང་པོ་ཡོད་
པ་དེ་ལ་ཕྱིར་རྒོལ་བའམ། དགྲ་བོ་འགའ་ཞིག་བང་མཛོད་དེར་མེ་གཏོང་བ་དང༌།
གང་དེ་དང་མི་མཛའ་བ་ཕྱིར་རྒོལ་བ་དགྲ་བོར་གྱུར་པ། མི་ཕན་པར་འདོད་པ། མི་
བདེ་བར་འདོད་པ། གྲུབ་པ་དང༌། བདེ་བ་མི་འདོད་པ་གཞན་དེ་དག་ཀྱང་བང་
མཛོད་འཚིག་པའི་མེ་དེ་མཐོང་ནས་མེ་མི་གསོད་ཅིང་གཡེལ་བར་གནས་པ་དང༌། །
གང་དེའི་མཛའ་བོ་ཕན་པར་འདོད་པ། བདེ་བར་འདོད་པ། གྲུབ་པ་དང་བདེ་བར་
འདོད་པ་དེ་དག་གིས་ཀྱང་མེའི་ཕུང་པོ་ཆེན་པོ་དེས་ནོར་དང་འབྲུ་མང་པོ་དེ་དག་་་་
འཚིག་པ་མཐོང་ནས་གཡེལ་བར་གནས་པ་དང༌། ཚོང་དཔོན་ནམ་ཁྱིམ་བདག་དེའི་
མཛའ་བཤེས་དང༌། ཉེ་དུ་དང་སྣག་གི་གཉེན་མཚམས་དོན་འདོད་པ་གྲུབ་པ་དང་
བདེ་བར་འདོད་པ་དེ་དག་མེ་དེ་མཐོང་ནས་མེ་དེ་མི་གསོད་དེ་གཡེལ་བར་གནས་ན་
ཡང་དག་པར་ཞུགས་པ་ཡིན་ནམ། གསོལ་བ། བཅོམ་ལྡན་འདས་མ་ལགས་སོ། །
བདེ་བར་གཤེགས་པ་མ་ལགས་སོ། །
བཀའ་སྩལ་བ། ཀུན་དགའ་བོ་གང་དག་ཚོང་དཔོན་ནམ་ཁྱིམ་བདག་དོན་འདོད་པ།
ཕན་པ་འདོད་པ། བདེ་བར་འདོད་པ། གྲུབ་པ་དང་བདེ་བ་འདོད་པ་དེ་དག་ཀྱང་



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བང་མཛོད་འཚིག་པའི་མེ་དེ་མཐོང་ལ། བང་མཛོད་དེ་དག་གི་མེ་གསད་པ་ལ་
གཡེལ་བར་གནས་ན་མེའི་ཕུང་པོ་དེས་རྒྱ་ཆེར་བང་མཛོད་ཐམས་ཅད་འཚིག་པར་
འགྱུར་རམ། གསོལ་བ། བཅོམ་ལྡན་འདས་དེ་ལྟ་ལགས་སོ། །བདེ་བར་གཤེགས་
པ་དེ་ལྟ་ལགས་སོ། །བཀའ་སྩལ་བ། ཀུན་དགའ་བོ་དེ་བཞིན་དུ་ངས་བསྐལ་པ་
གྲངས་མེད་པ་བྱེ་བར་དགེ་བའི་རྩ་བས་བསྒྲུབས་པའི་ཆོས་དཀོན་མཆོག་གི་བང་་་་
མཛོད་བླ་ན་མེད་པ་འདི་འཇིག་ཅིང་མི་སྣང་བར་གྱུར་པ་ན་དགེ་སློང་གང་མ་དད་པ་
ཚུལ་ཁྲིམས་འཆལ་བ། སྡིག་པའི་ཆོས་ཀུན་ཏུ་སྤྱོད་པ། འཕྱོར་བ་སྔོན་དུ་འགྲོ་བ།
རབ་ཏུ་དབེན་པ་ལ་བརྩོན་པ་བོར་བ། སྙོམ་ལས་ཅན་ལེ་ལོ་ཅན་ཐོས་པ་ཉུང་བ་
དག་འབྱུང་སྟེ། ཉན་པ་ལ་འདུན་པར་ཡང་མི་འགྱུར་ན་ཆོས་དཀོན་མཆོག་འདི་ཡང་
དག་པར་གཟུང་བའི་ཕྱིར་གཞན་དག་ཉན་དུ་འཇུག་པར་ལྟ་ག་ལ་འགྱུར་བ་དེ་ལྟ་བུ་
དག་འབྱུང་ངོ༌། །
བྱིས་པ་སོ་སོའི་སྐྱེ་བོ་ཐོས་པ་དང་མི་ལྡན་པ་རྣམས་ནི་ཆོས་དཀོན་མཆོག་གི་བང་་་་
མཛོད་འདི་ལྟ་བུ་མེས་འཚིག་པ་མཐོང་ན་མེ་དེ་གསད་པ་ལ་གཡེལ་བར་གནས་ན།
ཀུན་དགའ་བོ་དེ་ཇི་སྙམ་དུ་སེམས། ཆོས་དཀོན་མཆོག་འདི་ལྟ་བུ་ལས་ཡོངས་སུ་
ཉམས་པར་མི་འགྱུར་རམ། དགེ་སློང་གང་དགྲ་བཅོམ་པ་ཟག་པ་ཟད་པ་དེ་དག་
ཀྱང་འདུས་མ་བྱས་མངོན་སུམ་དུ་བྱས་ནས་ཆོས་བཤད་པ་དང་རབ་ཏུ་བསྟན་པ་་་
ཡལ་བར་འདོར་བར་གནས་པ་དག་འབྱུང་སྟེ། དེ་དག་གིས་ཀྱང་སྟོན་པ་ལ་བསྙེན་
བཀུར་བྱས་པར་མི་འགྱུར་ལ། ངའི་དམ་པའི་ཆོས་ཀྱང་ཡོངས་སུ་གཟུང་བར་མི་
འགྱུར་ཏེ། ཆོས་དཀོན་མཆོག་གི་མཛོད་བླ་ན་མེད་པ་དེ་ལྟར་མ་བཤད་པ་དང་ཀློག་
ཏུ་མ་བཅུག་པས་ནུབ་པར་འགྱུར་རོ། །གསོལ་བ། བཅོམ་ལྡན་འདས་དེ་ལྟ་ལགས་
སོ༑ །བདེ་བར་གཤེགས་པ་དེ་ལྟ་ལགས་སོ། །ཀུན་དགའ་བོ་ཅི་ནས་འདིར་སྐྱེས་བུ་
232



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
མཁས་པ་ཁ་ཅིག་དཔེས་སྨྲས་པའི་དོན་ཤེས་པར་འགྱུར་ཞིང་དོན་འདི་རྒྱ་ཆེར་ཡོངས་
སུ་རྫོགས་པར་བྱ་བའི་ཕྱིར་ཁྱོད་ལ་དཔེ་བསྟན་པར་བྱའོ། །ཀུན་དགའ་བོ་འདི་ལྟ་
སྟེ་དཔེར་ན་མི་ལ་ལ་མཚན་མོ་མུན་པ་རབ་ཏུ་གནག་པ་ན་རྩྭའི་སྒྲོན་མ་ཐོགས་ནས་
བདག་གི་ཁྱིམ་དུ་སོང་ཞིང་དེ་ན་ཡང་སྐྱེ་བོ་ཕལ་པོ་ཆེ་མུན་གནག་དེ་ལས་ཐར་བར་
འདོད་པ་རྣམས་ཚོགས་པར་གྱུར་ལ་མི་དེ་རྩྭའི་སྒྲོན་མ་དེས་མུན་པ་མུན་གནག་ལས་
ཐར་ནས་བདག་གི་ཁྱིམ་དུ་ཞུགས་ཏེ་སྒྲོན་མ་དེ་བསད་ནས་སུ་ལ་ཡང་མི་སྟེར་ན།།
ཀུན་དགའ་བོ་དེ་ཇི་སྙམ་དུ་སེམས། གང་སྒྲོན་མ་ཡོད་བཞིན་དུ་སྐྱེ་བོ་མང་པོ་མུན་
ནག་དེ་ལས་ཐར་བར་འདོད་པ་དག་འཁོད་པ་གང་ལ་ཡང་རྩྭའི་སྒྲོན་མ་མི་སྟེར་ན།།
ཀུན་དགའ་བོ་སྐྱེས་བུ་དེ་དེ་ལྟར་བྱེད་ན་ལེགས་པར་བྱ་བ་བྱེད་པ་ཡིན་ནམ། གསོལ་
བ༑ བཅོམ་ལྡན་འདས་མ་ལགས་སོ། །
བདེ་བར་གཤེགས་པ་མ་ལགས་སོ། །བཀའ་སྩལ་བ། ཀུན་དགའ་བོ་དེ་བཞིན་དུ་
དགེ་སློང་དགྲ་བཅོམ་པ་ཟག་པ་ཟད་པ་གང་འདུས་མ་བྱས་ཀྱི་ཆོས་མངོན་སུམ་དུ་
བྱས་ནས་བསྐལ་པ་གྲངས་མེད་པ་བྱེ་བར་བསྒྲུབས་པ་ཆོས་དཀོན་མཆོག་གི་མཛོད་
འདི་མི་འཆད་ཅིང་རབ་ཏུ་མི་སྟོན་གཞན་དག་ལ་རྒྱས་པར་མི་བྱེད་ན་ཀུན་དགའ་བོ་
དེས་སྟོན་པ་ལ་བསྙེན་བཀུར་བྱས་པ་མ་ཡིན་ལ། ངའི་དམ་པའི་ཆོས་ཡོངས་སུ་
བཟུང་བ་མ་ཡིན་ནོ། །ཀུན་དགའ་བོ་དེ་བས་ན་བསྐལ་པ་གྲངས་མེད་པ་བྱེ་བར་
བསྒྲུབས་པ་ཆོས་དཀོན་མཆོག་གི་མཛོད་འདི་ཁྱོད་ལ་གཏད་ཀྱིས་ཅི་ནས་ཀྱང་རྒྱུན་
མི་འཆད་པ་དང་། དགེ་བའི་ལམ་འདི་རྒྱུན་དུ་འབྱུང་བར་གཞན་དག་ལ་རྒྱ་ཆེར་
རབ་ཏུ་སྟོན་ཅིག སྐྱེས་བུ་ཐ་མ་པར་མ་གྱུར་ཅིག ཅེས་གསུངས་སོ། །འོ་ན་གང་ཟག་
གང་གིས་ཆོས་སྟོན་དུ་རུང་ཞེ་ན། བཟང་པོ་ལུང་བསྟན་པའི་མདོ་ལས། ཆོས་བཞི་
དང་ལྡན་ན་གཞན་ལ་ཆོས་སྟོན་པའི་ཚིག་གཟུང་བར་འོས་པར་འགྱུར་ཏེ། འདོད་པ་
233



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཆུང་བ་དང༌། ཆོག་ཤེས་པ་དང་། ངང་ཚུལ་བཟང་ཞིང་མཉེན་པ་དང་། བདག་ཉིད་
ཆོས་སྒྲུབ་པའོ། །ཞེས་གསུངས་སོ། །ཡུལ་ཇི་ལྟ་བུ་ལ་བསྟན་པའམ་སྦྱིན་པར་བྱ་ཞེ་
ན༑ ཕྱུག་པོ་དང་བཙན་པོ་དང་རིགས་མཐོན་པོ་སོགས་གཙོ་བོ་མི་བྱེད་པར་ཐམས་
ཅད་མཉམ་པར་བྱ་བར་གསུངས་ཏེ། དཀོན་མཆོག་སྤྲིན་ལས། རིགས་ཀྱི་བུ་དེ་ལ་
ཇི་ལྟར་ན་བྱང་ཆུབ་སེམས་དཔའ་ཆོས་ཀྱི་སྦྱིན་པ་ཕུན་སུམ་ཚོགས་པ་ཡིན་ཞེ་ན། །
རིགས་ཀྱི་བུ་འདི་ལ་བྱང་ཆུབ་སེམས་དཔའ་ཟང་ཟིང་མེད་པའི་སེམས་ཀྱིས་ཆོས་་་་
རྣམས་འཛིན་ཅིང་ཀུན་ཆུབ་པར་བྱེད་དེ། རྙེད་པ་དང་བཀུར་སྟིའི་ཕྱིར་མ་ཡིན།
ཤེས་ཀྱི་ཁེ་འདོད་པའི་ཕྱིར་མ་ཡིན། གྲགས་པ་འདོད་པའི་ཕྱིར་མ་ཡིན་ཏེ། གཞན་
དུ་ན་དེ་འདི་ལྟར་སེམས་ཅན་འདི་དག་གི་སྡུག་བསྔལ་ཐམས་ཅད་ཇི་ལྟར་ཟད་པར་
བྱ་སྙམ་སྟེ། ཆོས་དེ་དག་ཀྱང་ཟང་ཟིང་མེད་པའི་སེམས་ཀྱིས་གཉིས་སུ་མེད་པར་
གཞན་དག་ལ་ཡང་ཡང་དག་པར་སྟོན་ཏོ། ། དེ་ 1:
ཇི་ལྟར་རྒྱལ་པོའམ་བློན་པོ་ཆེན་པོ་ལ་ཡང་དག་པར་སྟོན་པ་དེ་ལྟར་གདོལ་བའམ།
གདོལ་བུ་ལ་ཡང་ཡང་དག་པར་སྟོན་ན། དེ་མ་ཡིན་པ་གྲོང་བ་དང་། ཡུལ་གྱི་མི་
གཞན་དག་ལ་ལྟ་ཅི་སྨོས། ཆོས་ཀྱི་སྦྱིན་པ་དེས་ཁེངས་པར་ཡང་མི་འགྱུར་ཏེ།
རིགས་ཀྱི་བུ་དེ་ལྟར་ན་བྱང་ཆུབ་སེམས་དཔའ་ཆོས་ཀྱི་སྦྱིན་པ་ཕུན་སུམ་ཚོགས་པ་
ཡིན་ནོ། །ཞེས་གསུངས་སོ། །ད་ནི་འདི་ལྟར་བལྟ་བར་བྱ་སྟེ། མདོ་སྡུད་པ་ལས།
དགོན་པའི་ལམ་ནི་དཔག་ཚད་མང་པོར་ཞུགས་པའི་མིས། །གནག་རྫི་མཚམས་ཀྱི་
ནགས་ཚལ་ཕུན་སུམ་ཚོགས་མཐོང་ནས། །འདི་དག་གྲོང་དང་གྲོང་ཁྱེར་ཉེ་བའི་
རྟགས་སྙམ་སྟེ། །དབུགས་ཕྱིན་རྙེད་པར་འགྱུར་ཞིང་ཆོམ་རྐུན་འཇིགས་པ་མེད། །
དེ་བཞིན་བྱང་ཆུབ་ཡོངས་སུ་འཚོལ་ཚེ་རྒྱལ་རྣམས་ཀྱི། །ཤེས་རབ་ཕ་རོལ་ཕྱིན་འདི་
མཉན་པ་གང་ཐོབ་པ། །དེ་ནི་དབུགས་ཕྱིན་ཐོབ་པར་གྱུར་ཅིང་འཇིགས་མེད་དེ། །
234



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
དགྲ་བཅོམ་ས་ལ་མ་ཡིན་རྐྱེན་རྟོགས་ས་ལ་མིན། །མི་ཞིག་རྒྱ་མཚོའི་ཆུ་ནི་བལྟ་ཕྱིར་
འགྲོ་བ་ཡིས། །གལ་ཏེ་ཤིང་དང་ནགས་ཚལ་རི་མཐོང་ད་དུང་རིང༌། །ཅི་སྟེ་རྟགས་
མ་མཐོང་ན་རྒྱ་མཚོ་ཆེན་པོ་ནི། །ཉེ་བར་གྱུར་ཏོ་སྙམ་སྟེ་དེ་ལ་སོམ་ཉི་མེད། །དེ་
ལྟར་བྱང་ཆུབ་དམ་པར་རབ་ཞུགས་རྒྱལ་བ་ཡི། །ཤེས་རབ་ཕ་རོལ་ཕྱིན་པ་འདི་
མཉན་རིག་པར་བྱ། །རྣམ་པར་འདྲེན་པས་མངོན་སུམ་ལུང་བསྟན་མ་གྱུར་ཀྱང༌། །
སངས་རྒྱས་བྱང་ཆུབ་རིང་པོར་མི་ཐོགས་བདག་རེག་འགྱུར། །དཔྱིད་དུས་བཟང་ལ་
སྡོང་པོ་ལོ་མ་ལྷགས་གྱུར་ན། །ཡལ་གས་རིང་པོར་མི་ཐོགས་ལོ་འབྲས་མེ་ཏོག་
སྐྲུན༑ ༑ཤེས་རབ་ཕ་རོལ་ཕྱིན་འདི་སུ་ཡི་ལག་ཐོབ་པ། །རིང་པོར་མི་ཐོགས་འདྲེན་
པ་རྣམས་ཀྱི་བྱང་ཆུབ་འཐོབ། །དཔེར་ན་བུད་མེད་སྦྲུམ་གང་སྡུག་བསྔལ་ཉེན་གྱུར་
ན༑ ༑དེ་ནི་དེ་ཡི་བཙའ་བའི་དུས་ལ་བབ་ཅེས་བྱ། །དེ་བཞིན་བྱང་ཆུབ་སེམས་དཔའ་
རྒྱལ་བའི་ཤེས་རབ་ཉན། །དགའ་དང་འདུན་པ་སྐྱེད་པ་མྱུར་དུ་བྱང་ཆུབ་རེག །
ཅེས་གསུངས་པས་ན། རང་ཅག་གིས་ཀྱང་སྟོན་པས་བསྩལ་བའི་དམ་པའི་ཆོས་ཀྱི་
བདུད་རྩིའི་བགོ་སྐལ་ལ་སྤྱད་དེ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སོགས་པ་མཉན་
ནས་དགའ་ཞིང་འདུན་པར་གྱུར་པས། དཔེར་ན་ནགས་ཚལ་སྟུག་པོ་ཉུལ་ཉུལ་བ་
ལས་ཕྱུགས་རྫི་དག་དང་འཕྲད་པ་ན་ནགས་ཚལ་གྱི་མཐར་ཉེ་བ་དང༌། རྒྱ་མཚོ་
བལྟར་ཕྱིན་པ་ན་རི་སོགས་མི་མཐོང་བའི་ཚེ་རྒྱ་མཚོར་ཉེ་བ་ལྟར་འཚང་རྒྱ་བ་ལ་ཉེ་
བར་གྱུར་ཟིན་པའི་འབྲས་རྟགས་མངོན་དུ་གྱུར་པ་འདི་ནི་སྟོན་པ་ཐུགས་རྗེ་ཅན་དང་
ཕན་བདེ་མ་ལུས་པའི་འབྱུང་གནས་བསྟན་པ་རིན་པོ་ཆེའི་བཀའ་དྲིན་ཏེ། དེས་ན་
འདུལ་བ་ལུང་ལས། བཅོམ་ལྡན་འདས་ཀྱིས་བདག་ལ་གང་མཛད་པ་འདི་ལྟ་བུ་
བདག་ལ་ཕས་ཀྱང་མ་བགྱིས། མས་ཀྱང་མ་བགྱིས། རྒྱལ་པོས་ཀྱང་མ་བགྱིས། ལྷ་
རྣམས་ཀྱིས་ཀྱང་མ་བགྱིས། སྔོན་གྱི་ཕ་མེས་དག་གིས་ཀྱང་མ་བགྱིས། དགེ་སྦྱོང་
235



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དང་བྲམ་ཟེ་དག་གིས་ཀྱང་མ་བགྱིས། བྱམས་པ་དང་མཛའ་བཤེས་དང་རྩ་ལག་གི་
ཚོགས་དག་གིས་ཀྱང་མ་བགྱིས་ཏེ། ཁྲག་དང་མཆི་མའི་རྒྱ་མཚོ་ནི་བསྐམས། རུས་
པའི་རི་ལག་ལས་ནི་བསྒྲལ། ངན་སོང་གི་སྒོ་དག་ནི་བཀུམ། མཐོ་རིས་དང་ཐར་
བའི་སྒོ་དག་ནི་ཕྱེ། སེམས་ཅན་དམྱལ་བ་དང་། དུད་འགྲོ་དང༌། ཡི་དྭགས་དག་
ནས་རྐང་པ་ཕྱུང་། ལྷ་དང་མི་རྣམས་ཀྱི་ནང་དུ་ནི་བཞག་གོ་ཞེས་ལན་གསུམ་ཆེད་དུ་
བརྗོད་པ་ཆེད་དུ་བརྗོད་དོ། །ཞེས་གསུངས་པ་ལྟར་རོ། །དེ་ལྟ་བུའི་སྟོན་པའི་བཀའ་
དྲིན་གཟོ་བ་དང་བསྟན་པའི་ཞབས་ཏོག་རྨད་དུ་བྱུང་བ་ནི་བཤད་དང་སྒྲུབ་པ་ལ་་་་་
བརྩོན་དང་བརྩོན་དུ་འཇུག་པ་འདི་ཁོ་ན་སྟེ། ལུང་ཕྲན་ཚེགས་ལས། ཤཱ་རིའི་བུ་མྱ་
ངན་ལས་འདས་པའི་རིང་བསྲེལ་ལ་ཀུན་དགའ་བོས་མཆོད་པར་འདོད་པ་ན། སྟོན་
པས་བཀའ་སྩལ་བ། ཀུན་དགའ་བོ། གཞན་ཡང་འདི་ཙམ་གྱིས་ན། རིང་བསྲེལ་
མཆོད་པ་མཆན། ཁྱོད་ཀྱིས་ངའི་བསྟན་པ་ལ་ཕན་པ་བྱས་པའམ། ལན་ལོན་པ་མ་
ཡིན་ནོ། །དེ་ལྟ་བས་ན། ཁྱོད་ཀྱིས་རབ་ཏུ་ཕྱུངས་ཤིག བསྙེན་པར་རྫོགས་པར་
གྱིས་ཤིག གནས་བྱིན་ཅིག དགེ་སྦྱོང་གི་ཆེད་ཉེ་བར་ཞོག་ཅིག དེ་དག་ལ་ཡང་ཇི་
ལྟར་ཐོན་པ་བཞིན་འདོན་དུ་ཆུག་ཅིག འཛིན་དུ་ཆུག་ཅིག སློབས་ཤིག་དང་། འདི་
ཙམ་གྱིས་ན། ཁྱོད་ཀྱིས་ངའི་བསྟན་པ་ལ་ཕན་བཏགས་པ་དང༌། ལན་ལོན་པ་ཡིན་
ནོ༑ ༑ཞེས་གསུངས་པ་དང༌། ཀུན་མཁྱེན་མི་ཕམ་རྒྱ་མཚོའི་ཞལ་ནས་ཀྱང༌། གསེར་
དང་བོང་བ་མཉམ་པའི་འཕགས་མཆོག་ལ། །གླིང་བཞིའི་ཕུན་ཚོགས་བསྟབ་ཀྱང་
ཅི་བགྱི་སྟེ། །དེ་ཡི་ཐུགས་ལ་བརྣག་པའི་ཆོས་བཟུང་ན། །དགོངས་པ་ཡོངས་སུ་
རྫོགས་པར་འགྱུར་ཞེས་གྲགས། །ཞེས་གསུངས་སོ། །
མདོར་ན་ལུང་གི་ཆོས་ལ་འཆད་ཉན་དང་རྟོགས་པའི་ཆོས་ལ་སྒོམ་སྒྲུབ་འདི་ནི་སྟོན་
པ་བཀའ་དྲིན་ཅན་སོགས་ཕྱོགས་བཅུའི་རྒྱལ་བ་དང་རྒྱལ་སྲས་བླ་མ་དགེ་བའི་་་་་
236



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བཤེས་གཉེན་དང་བཅས་པའི་ཐུགས་དགོངས་རྫོགས་ཤིང་མཉེས་པའི་མཆོད་སྤྲིན་
དང༌༑ སེམས་ཅན་རྣམས་ལ་ཚེ་རབས་ནས་ཚེ་རབས་བར་དུ་ཕན་ཞིང་བདེ་བར་
འགྱུར་པའི་སྦྱིན་པ། བསྟན་པ་རིན་པོ་ཆེ་ཡུན་ནས་ཡུན་དུ་གནས་པར་བྱེད་པའི་
ཞབས་ཏོག རང་གི་བསོད་ནམས་དང་ཡེ་ཤེས་ཀྱི་ཚོགས་རླབས་པོ་ཆེ་རྫོགས་པའི་
ཉམས་ལེན་བཅས་ཡིན་པ་ཤེས་པར་བྱས་ཏེ་འབད་པར་བྱའོ། །དེ་ལྟར་ཆོས་སྦྱིན་
སོགས་བྱས་ནས་དགེ་བ་བསྔོ་བའི་ཚུལ་ཡང༌། སྦྱིན་པའི་ཕ་རོལ་ཏུ་ཕྱིན་པའི་མདོ་
ལས༑ གཞན་ཡང་ཡང་དག་པའི་བློ་དང་ལྡན་གྱི་ཡང་དག་པ་མ་ཡིན་པ་མ་ཡིན་པའི་
ཕྱིར་དེ་སྦྱིན་པ་དེ་སྦྱིན་པ་ན། འདི་སྙམ་དུ་སྦྱིན་པ་འདི་དང་དགེ་བའི་རྩ་བ་དང་། །
ཆོས་ཀྱི་སྦྱིན་པ་དེ་ཡོངས་སུ་གཏོང་བ་འདིས་ན་བདག་རྒྱལ་པོར་གྱུར་ཅིག་ཅེའམ།
རྒྱལ་པོ་གཞན་ནམ། བློན་པོ་ཆེན་པོའམ། ལྷའམ། ཀླུའམ། ལྷའི་བུའམ། ལྷ་གཞན་
གང་ཡང་རུང་བ་ཞིག་ཏུ་གྱུར་ཅིག་ཅེས་སེམས་སྐྱེད་པར་མི་བྱེད་དོ། ། དེ་དག་
འོ་ན་གང་དུ་ཞེ་ན། གཞན་དུ་ན་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་
ཡོངས་སུ་སྔོ་བར་བྱེད་དེ། དགེ་བའི་རྩ་བ་འདི་དང་ཆོས་ཀྱི་ཕྱིར་ཡོངས་སུ་གཏོང་བ་
འདིས་ན། བདག་སེམས་ཅན་མ་རྒལ་བ་རྣམས་སྒྲོལ་བ་དང༌། མ་གྲོལ་བ་རྣམས་
དགྲོལ་བར་བྱེད་པ་དང་། དབུགས་མ་ཕྱིན་པ་རྣམས་དབུགས་འབྱིན་པ་དང༌། །
ཡོངས་སུ་མྱ་ངན་ལས་མ་འདས་པ་རྣམས་ཡོངས་སུ་མྱ་ངན་ལས་ཟློ་བར་བྱེད་པ་་་་་
དང་༑ འཇིག་རྟེན་ལོང་བ་འདྲེན་པ་མེད་པ་དང༌། སྐྱོབ་པ་མེད་པ་དང༌། སྐྱབས་
མེད་པ་དང་། གནས་མེད་པ་དང་། གླིང་མེད་པ་དང་། དཔུང་གཉེན་མེད་པ་རྣམས་
ཀྱི་འདྲེན་པ་དང༌། ཡོངས་སུ་འདྲེན་པ་དང་། སྒྲོལ་བ་དང༌། སྐྱབས་དང༌། གནས་
དང་༑ གླིང་དང༌། དཔུང་གཉེན་དུ་གྱུར་ཅིག་ཅེས་ཡོངས་སུ་བསྔོ་བར་བྱེད་དོ། །
དེ་ལ་འདི་སྐད་ཅེས་བྱ་སྟེ། ཆོས་ཕྱིར་སྦྱིན་པ་འདིས་ན་བདག །འཁོར་བ་ཡི་ནི་རྒྱ་
237



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མཚོ་ལས། །གཞན་མིན་ཐེག་པ་ཆེན་པོ་ཡིས། །སེམས་ཅན་རྣམས་ནི་སྒྲོལ་གྱུར་
ཅིག །སྐྱེ་བོ་ཐམས་ཅད་ཉོན་མོངས་པའི། །འཆིང་བ་དག་ལས་འགྲོལ་བར་ཤོག །
དབུགས་མ་ཕྱིན་པ་དབུགས་འབྱིན་ཅིང་། །མྱ་ངན་འདས་ལམ་སྟོན་གྱུར་ཅིག ། །
འཇིག་རྟེན་ལོང་བ་འདྲེན་མེད་པའི། །ཡོངས་སུ་འདྲེན་པར་བདག་གྱུར་ཅིག །ལུས་
ཅན་རྣམས་ལ་སྐྱོབ་པ་དང༌། དཔུང་གཉེན་གླིང་དང་སྐྱབས་གྱུར་ཅིག །རིགས་ཀྱི་བུ་
དེ་ལྟར་ན་བྱང་ཆུབ་སེམས་དཔའ་སེམས་དཔའ་ཆེན་པོ་སྦྱིན་པའི་ཕ་རོལ་ཏུ་ཕྱིན་པ་
ལ་མངོན་པར་བརྩོན་པར་བྱེད་པ་ཡིན་ནོ། །ཞེས་སོ། །གཞན་ཡང་ཇི་སྐད་དུ། ཆོས་
རྣམས་ཐམས་ཅད་རྐྱེན་ཡིན་ཏེ། །འདུན་པའི་རྩེ་ལ་རབ་ཏུ་གནས། །ཞེས་གསུངས་
པས་རང་གཞན་གྱི་དོན་འབད་མེད་དུ་འགྲུབ་མི་འགྲུབ་ནི་ལྷག་བསམ་དང་སྨོན་ལམ་
ལ་རག་ལས་པས་ན་སྨོན་ལམ་བཟང་པོ་གདབ་པ་གལ་ཆེ་བས་རྟག་པར་སྨོན་ལམ་
འདི་ལྟར་གདབ་སྟེ། ལྷ་མོ་དཔལ་ཕྲེང་གི་སེང་གེའི་སྒྲའི་མདོ་ལས། དེ་ནས་ལྷ་མོ་
དཔལ་ཕྲེང་གིས་བཅོམ་ལྡན་འདས་ཀྱིས་སྤྱན་སྔར་སྨོན་ལམ་ཆེན་པོ་གསུམ་བཏབ་
བོ། །གསུམ་གང་ཞེ་ན། བཅོམ་ལྡན་འདས། བདག་གིས་བདེན་པའི་བྱིན་གྱི་རླབས་
འདིས་སེམས་ཅན་དཔག་ཏུ་མ་མཆིས་པ་དག་ལ་སྨན་བཏགས་པ་གང་ལགས་པའི་
བསོད་ནམས་བསགས་པའི་དགེ་བའི་རྩ་བ་དེས། བཅོམ་ལྡན་འདས་བདག་ཚེ་རབས་
ཐམས་ཅད་དུ་དམ་པའི་ཆོས་རྟོགས་པ་འཐོབ་པར་གྱུར་ཅིག བཅོམ་ལྡན་འདས། །
འདི་ནི་བདག་གི་སྨོན་ལམ་ཆེན་པོ་དང་པོ་ལགས་སོ། །
བཅོམ་ལྡན་འདས། བདག་གིས་དམ་པའི་ཆོས་རྟོགས་པ་དེ་ཐོབ་ནས་ཀྱང་ངལ་བ་
དང་ཡོངས་སུ་སྐྱོ་བ་མ་མཆིས་པར་སེམས་ཅན་རྣམས་ལ་ཆོས་སྟོན་པར་གྱུར་ཅིག །
བཅོམ་ལྡན་འདས། དེ་ནི་བདག་གི་སྨོན་ལམ་ཆེན་པོ་གཉིས་པ་ལགས་སོ། །བཅོམ་
ལྡན་འདས། བདག་གིས་དམ་པའི་ཆོས་བསྟན་པ་དེ་ཡང་ལུས་དང་སྲོག་ལ་མི་ལྟ་
238



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན། །
བར་དམ་པའི་ཆོས་བསྲུང་བ་དང་། དམ་པའི་ཆོས་ཡོངས་སུ་གཟུང་བར་འཚལ་ལོ།།
བཅོམ་ལྡན་འདས། འདི་ནི་བདག་གི་སྨོན་ལམ་ཆེན་པོ་གསུམ་པ་ལགས་ཏེ།
བཅོམ་ལྡན་འདས། ། བདག་ནི་སྨོན་ལམ་ཆེན་པོ་གསུམ་པོ་དེ་དག་འདེབས་སོ། །
དེ་ནས་བཅོམ་ལྡན་འདས་ཀྱིས་ལྷ་མོ་དཔལ་ཕྲེང་གི་སྨོན་ལམ་ཆེན་པོ་ཡུལ་ཆེ་བ་གསུམ་
པོ་འདི་དག་ལུང་སྟོན་པ་མཛད་དེ། ལྷ་མོ། འདི་ལྟ་སྟེ། དཔེར་ན། གཟུགས་
སུ་གཏོགས་པ་ཐམས་ཅད་ནི་ནམ་མཁའི་ཁམས་ཀྱི་ཁོངས་སུ་འདུས་ཤིང་ཁོངས་སུ་
གཏོགས་ལ་ཁོངས་སུ་ཆུད་དོ། །ལྷ་མོ། དེ་བཞིན་དུ་བྱང་ཆུབ་སེམས་དཔའི་སྨོན་ལམ་
གངྒཱའི་ཀླུང་གི་བྱེ་མ་སྙེད་དག་ཀྱང་སྨོན་ལམ་ཆེན་པོ་འདི་གསུམ་གྱི་ནང་དུ་འདུས་
ཤིང་ཁོངས་སུ་གཏོགས་ལ་ཁོངས་སུ་ཆུད་དོ། །སྨོན་ལམ་ཆེན་པོ་གསུམ་པོ་དེ་དག་
ནི་དེ་ལྟར་ཡུལ་ཆེའོ། །དེ་ནས་བཅོམ་ལྡན་འདས་ལ་ལྷ་མོ་དཔལ་ཕྲེང་གིས་འདི་སྐད་
ཅེས་གསོལ་ཏོ། །བཅོམ་ལྡན་འདས། འདི་ལ་སྨོན་ལམ་ཆེན་པོའི་ཡུལ་བསྟན་པ་
གཞན་ཡང་དེ་བཞིན་གཤེགས་པའི་མཐུས་བདག་གིས་སྤོབས་ལགས་སོ། །
བཅོམ་ལྡན་འདས་ཀྱིས་བཀའ་སྩལ་པ། ལྷ་མོ། ཁྱོད་ལ་དེ་བཞིན་གཤེགས་པས་
གནང་གི ཁྱོད་སྤོབས་པར་གྱིས་ཤིག དེ་ནས་བཅོམ་ལྡན་ལ་ལྷ་མོ་དཔལ་ཕྲེང་གིས་
འདི་སྐད་ཅེས་གསོལ་ཏོ། །བཅོམ་ལྡན་འདས། བྱང་ཆུབ་སེམས་དཔའི་སྨོན་ལམ་
གངྒཱའི་ཀླུང་གི་བྱེ་མ་སྙེད་གང་ལགས་པ་དེ་དག་ཐམས་ཅད་ཀྱང་འདི་ལྟར་དམ་པའི་
ཆོས་ཡོངས་སུ་བཟུང་བའི་སྨོན་ལམ་ཆེན་པོ་གཅིག་གི་ཁོངས་སུ་འདུས་ཤིང་ཁོངས་
སུ་ཆུད་དེ། བཅོམ་ལྡན་འདས། དམ་པའི་ཆོས་ཡོངས་སུ་འཛིན་པ་ནི་དེ་ལྟར་ཡུལ་
ཆེ་བ་ལགས་སོ། །ཞེས་གསུངས་སོ། ། ན་
གཞན་ཡང་འཕགས་པ་བཟང་པོ་སྤྱོད་པ་ལས། རྒྱལ་བ་ཀུན་གྱི་རྗེས་སུ་སློབ་གྱུར་
ཏེ༑ ༑བཟང་པོ་སྤྱོད་པ་ཡོངས་སུ་རྫོགས་བྱེད་ཅིང་། །ཚུལ་ཁྲིམས་སྤྱོད་པ་དྲི་མེད་
239



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཡོངས་དག་པ། །རྟག་དུ་མ་ཉམས་སྐྱོན་མེད་སྤྱོད་པར་ཤོག །ལྷ་ཡི་སྐད་དང་ཀླུ་དང་
གནོད་སྦྱིན་སྐད། །གྲུལ་བུམ་དག་དང་མི་ཡི་སྐད་རྣམས་དང༌། །འགྲོ་བ་ཀུན་གྱི་སྒྲ་
རྣམས་ཇི་ཙམ་པར། །ཐམས་ཅད་སྐད་དུ་བདག་གིས་ཆོས་བསྟན་ཏོ། །ཞེས་དང་། །
རྗེ་བདག་ཉིད་ཆེན་པོ་ཙོང་ཁ་པའི་ཞལ་ནས། བསྟན་པ་རིན་ཆེན་མཆོག་གིས་མ་
ཁྱབ་པའམ། །ཁྱབ་ཀྱང་ཉམས་པར་གྱུར་པའི་ཕྱོགས་དེར་ནི། །སྙིང་རྗེ་ཆེན་པོས་
ཡིད་རབ་བསྐྱོད་པ་ཡིས། །ཕན་བདེའི་གཏེར་དེ་གསལ་བར་བྱེད་པར་ཤོག །ཅེས་
དང་༑ འཇམ་པའི་དབྱངས་དངོས་ཀུན་མཁྱེན་མི་ཕམ་རྒྱ་མཚོའི་ཞལ་ནས། ཐོས་
བསམ་སྒོམ་པའི་དཀྱིལ་འཁོར་ཡོངས་སུ་རྫོགས། །འཆད་རྩོད་རྩོམ་པའི་འོད་ཟེར་
རབ་ཏུ་གསལ། །སྙེམས་མེད་ཞི་བ་གཞན་ཕན་སྙིང་བརྩེ་དང་། །དད་སོགས་ཡོན་
ཏན་རྒྱ་མཚོས་མཛེས་གྱུར་ཅིག །དེ་ཡི་མཐུ་ལས་རྒྱལ་བའི་བསྟན་པ་ལ། །བྱ་བ་རྒྱ་
ཆེ་མཆོག་ཏུ་རབ་བགྱིད་ཅིང་། །འཇམ་དཔལ་དཔའ་བོས་དགྱེས་བཞིན་རྗེས་བཟུང་
ནས༑ ༑རང་གཞན་དོན་གཉིས་ལྷུན་གྱིས་འགྲུབ་པར་ཤོག །ཅེས་དང་། དམ་ཆོས་
དཀོན་མཆོག་བདེན་པའི་བྱིན་རླབས་ཀྱིས། །བདག་སོགས་དེང་ནས་སྲིད་པ་ཇི་
སྲིད་དུ། །རྒྱལ་བ་ཀུན་གྱི་དམ་ཆོས་མ་ལུས་པ། །རྒྱལ་བའི་དགོངས་པ་ཇི་བཞིན་
འཛིན་གྱུར་ཅིག །ཅེས་པ་ལ་སོགས་པ་ཚེ་རབས་ཐམས་ཅད་དུ་ལུང་རྟོགས་ཀྱི་
བསྟན་པ་རིན་པོ་ཆེ་ལ་བྱ་བ་རྒྱ་ཆེར་བྱེད་པ་དང་། ། མགོན་མེད་པའི་སེམས་ཅན་
རྣམས་ལ་ཕན་ཐོགས་པའི་སྨོན་ལམ་བཟང་པོ་དག་གདོན་ཞིང་སྙིང་ཐག་པ་ནས་་་་
བསམ་པར་བྱ། ཁྱད་པར་དུ་ཡང་སློབ་གཉེར་པ་དག་གིས་ཐོས་བསམ་བྱེད་པའི་ཚེ་
ན༑ ནམ་སློབ་གཉེར་མཐར་ཕྱིན་པའི་དུས་བསྟན་པ་རིན་པོ་ཆེས་མ་ཁྱབ་པའམ་
ཁྱབ་ཀྱང་ཉམས་ནས་མེད་པར་གྱུར་པ་ལ་སོགས་པའི་ཡུལ་དུ་བསྟན་པ་སྤེལ་ཏེ།
སེམས་ཅན་རྣམས་ལ་ཕན་འདོགས་པར་འདོད་པའི་ལྷག་བསམ་རྒྱུན་ཆགས་པ་ལ་
240



བློ་གསར་ཡིད་ཀྱི་དགའ་སྟོན་ལས་དམ་པའི་ཆོས་འཛིན་པའི་ཕན་ཡོན།
བསླབ་དགོས་ལ། དེ་ཡང་བསྟན་པ་དང་འགྲོ་བའི་དོན་རྒྱ་ཆེན་པོ་ཞིག་བདག་གིས་
འགྲུབ་ན་སྙམ་པའི་དོན་གཉེར་གྱི་འདུན་པ། བསྒྲུབ་པར་བྱའོ་སྙམ་པའི་དམ་བཅའ།
འགྲུབ་ན་ཅི་མ་རུང་། འགྲུབ་པར་གྱུར་ཅིག་སྙམ་པའི་སྨོན་ལམ། འགྲུབ་པ་ཞིག་བླ་
མ་དཀོན་མཆོག་གསུམ་གྱིས་བྱིན་གྱིས་བརླབ་པར་མཛད་དུ་གསོལ་སྙམ་པའི་གསོལ་
འདེབས་ཏེ་བཞི་པོ་དེ་དང་མ་བྲལ་བར་བྱེད་པ་ནི་ཤིན་ཏུ་གལ་ཆེ་བ་ཡིན་ནོ། །
སྨྲས་པ། །
དཀར་ནག་ལས་དང་དེ་ཡི་རྣམ་སྨིན་འབྲས། །
ཕྱོགས་རེ་འཇལ་བའི་ཉི་ཚེའི་མངོན་ཤེས་ཀྱིས། །
རྟག་ཆད་སྒྲོ་སྐུར་འདུ་ཤེས་སྣ་ཚོགས་པ། །
བྱུང་བར་ཚངས་པའི་དྲྭ་བའི་མདོ་ལས་གསུངས། །
བདེ་གཤེགས་ཡེ་ཤེས་སྐད་ཅིག་གཅིག་གིས་ཀྱང་། །
གནས་དང་གནས་མིན་ཤེས་བྱ་མངོན་མཁྱེན་ནས། །
དམ་ཆོས་བཟུང་བའི་བསོད་ནམས་གང་བསྟན་པ། །
ངེས་དོན་ཡིན་ཞེས་རྒྱལ་བ་ཉིད་ཀྱིས་གསུངས། །
དེ་ཕྱིར་རྒྱལ་མཆོད་རྒྱལ་བའི་དྲིན་གཟོ་དང་། །
འགྲོ་ཕན་རྒྱལ་བའི་བསྟན་ལ་བྱ་བ་བྱེད། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རླབས་ཆེན་ཚོགས་གཉིས་རྫོགས་པར་འདོད་པ་ཡི། །
བློ་ལྡན་སྐྱེ་བོ་རྣམས་ཀྱིས་འབད་པར་རིགས། །
འདི་ལྟར་བགྱིས་པའི་རྣམ་དཀར་གང་མཆིས་དེས། །
སྐྱེ་བ་ཀུན་ཏུ་རྒྱལ་བའི་བསྟན་པ་ལ། ། བད་པས་
བྱ་བ་རྒྱ་ཆེར་མཆོག་ཏུ་རབ་བགྱིད་ཅིང་། ། །
ཉམ་ཐག་འགྲོ་བ་འདྲེན་པའི་མཐུ་ཐོབ་ཤོག །
ཅེས་པ་འདི་ནི་ཚངས་པ་མཚུངས་པར་སྤྱོད་པའི་གྲོགས་ཙནྡའི་མིང་ཅན་གྱིས་བསྐུལ་བ་ལ་བརྟེན་ནས།
བོད་དུ་བཞུགས་པའི་རྒྱལ་བའི་བཀའ་འགྱུར་རིན་པོ་ཆེ་ལས་མདོ་ཕྱོགས་ཐམས་ཅད་ལ་དཔེ་མཇལ་
རགས་ཙམ་ཞིག་བགྱིས་ཏེ། བོད་རབ་རྒྱན་ལྕགས་འབྲུག་ཆུ་སྟོད་ཟླ་བའི་ཚེས་བཞི་སྟེ་སྟོན་པ་སངས་
རྒྱས་བཅོམ་ལྡན་འདས་ཀྱིས་ཡུལ་ཝཱ་ར་ཎཱ་སིར་བདེན་བཞིའི་ཆོས་འཁོར་ཐོག་མར་གསུངས་པའི་དུས་
བཟང་པོར་ ༧ ཆོས་རྗེ་དམ་པ་ཡིད་བཞིན་ནོར་བུ་མཁན་ཆེན་འཇིགས་མེད་ཕུན་ཚོགས་འབྱུང་གནས་
དཔལ་བཟང་པོའི་ཞབས་རྡུལ་སྤྱི་བོས་ལེན་པའི་གུས་འབངས་ཚུལ་ཁྲིམས་བློ་གྲོས་སུ་འབོད་པས་གསེར་
ལྗོངས་བླ་མ་རུང་གསང་ཆེན་འོད་སྐུར་གྲོལ་བའི་དབེན་ཁྲོད་དུ་རྫོགས་པར་སྦྱར་བ་འདི་ཡང་བསྟན་པ་
རིན་པོ་ཆེ་དར་ཞིང་རྒྱས་པའི་རྒྱུར་གྱུར་ཅིག། །།
242



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
༄༅། །དུས་སུ་བབ་པའི་གཏམ་ལུགས་གཉིས་
གསལ་བའི་མེ་ལོང་ཞེས་བྱ་བ་
བཞུགས་སོ། །. ་་་་་་
:
ན་མོ་གུ་རུ་མཉྫ་ཤྲི་ཡེ།
རླབས་ཆེན་ཐུགས་བསྐྱེད་གོ་ཆ་ཆེན་པོ་ཡིས། །
རྩོད་ལྡན་འགྲོ་བའི་དོན་དུ་ཉེར་དགོངས་པ། །
ཐུབ་ཆེན་ཆོས་ཀྱི་ཉིན་བྱེད་སྲིད་པའི་མིག །
ཚེ་རབས་ཕྲེང་བར་ཞབས་རྡུལ་སྤྱི་བོས་བསྙེན། །
རྒྱལ་ཀུན་སྙིང་རྗེའི་རང་མདངས་སྒྱུ་མའི་གར། །
ཟླ་ཤེལ་འོད་ཆགས་མཚན་དཔེར་སྨིན་པའི་སྐུ། །
གདུང་ལྡན་གངས་ཅན་འགྲོ་བའི་མགོན་གཅིག་པུ། །
འཕགས་མཆོག་འཇིག་རྟེན་དབང་ཕྱུག་ཕྱག་གི་ཡུལ། །
བྷོ་ཊའི་ལྗོངས་ཆེན་རྨོངས་པའི་མུན་གླིང་དུ། །
རྒྱལ་བསྟན་ཉིན་བྱེད་འདྲེན་པའི་ཤིང་རྟ་པ། །
མཁན་སློབ་ཆོས་རྒྱལ་སྡེ་བཞིའི་བྱེད་པོ་ཡི། །
འཁོར་མེད་བཀའ་དྲིན་དུས་ཀྱི་མཐར་ཡང་དྲན། ། ས
འདི་ན་སྐྱེས་སྦྱངས་བློ་ཞན་ཡང་། ། །
བཅོས་མིན་དག་པའི་ལྷག་བསམ་གྱིས། །
་
243



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གང་དྲན་ལྷུག་པར་བརྗོད་པའི་གཏམ། །
ཁ་བ་རི་པའི་ཚོགས་སུ་སྨྲ། ། ཕྱི་ནང་
དེ་ལ་འདིར་བོད་གངས་ཅན་གྱི་སྐྱེ་བོ་ཤ་དང་རུས་གཅིག་པ། ལས་དང་སྨོན་ལམ་
གྱིས་འབྲེལ་བ། ཆོས་དང་དམ་ཚིག་འདྲེས་པ། སྐྱིད་སྡུག་དང་རེ་འདུན་མཚུངས་པ་
རྣམས་ལ་སྙིང་ཁུང་རུས་པའི་གཏིང་ནས་བྱུང་བའི་ཁ་བརྡ་ཞིག་བྱ་བར་འདོད་དེ། །
གང་གི་ཕྱིར་ཞེ་ན། དུས་ཀྱི་མར་གཤམ་འདིར་རང་ཅག་གི་ཡུལ་འདི་ན་འདི་དང་ཕྱི་
མ་འཕུང་བྱེད། ལྷ་དང་མི་ཡིས་ཁྲེལ་བ། ཆོས་དང་འཇིག་རྟེན་ལ་འགལ་བ། རང་
མིས་མཐོང་ན་ཡི་ཆད་པ། གཞན་མིས་མཐོང་ན་ཞེ་མེར་བ་མང་པོ་ཞིག་འདུག་པས།
ཉན་མཁན་ཡོད་དམ་མེད་ཀྱང་རུང་སྟེ་རང་གི་བསམ་ཚུལ་ཙམ་ཞིག་བརྗོད་པར་འདོད་
དེ་ཡང་འཛམ་གླིང་སའི་ཡང་རྩེ། ཡུལ་གཙང་ཞིང་བག་དྲོ་བ། དུས་བཞིའི་དབྱེ་བ་
རྣམ་པར་གསལ་བ། བརྗིད་ཆགས་ཀྱི་གངས་རི། མཛེས་སྡུག་གི་ཡུལ་ལྗོངས།
དྭངས་གཙང་གི་ནམ་མཁའ། དྲོ་འཇམ་གྱི་ཉི་འོད་སོགས་ཕུན་སུམ་ཚོགས་པའི་
ལྗོངས་ཀྱི་བཀོད་པ་མངོན་པར་བཀྲ་བའི་ཁ་བ་ཅན་གྱི་འཇིག་རྟེན་འདིར་ལོ་ཁྲི་ཕྲག་
གི་གོང་རོལ་ནས་དཔའ་མཛངས་བརྟུལ་ཕོད་དང་ལྡན་པའི་བོད་མི་རིགས་ཀྱིས་རང་
གི་རིག་གནས་དང་དཔལ་འབྱོར་བསྐྲུན་ཏེ་བདེ་བར་གནས། ཆོས་ཀྱི་རྒྱལ་པོ་ལྷ་ཐོ་
ཐོ་རིའི་སྐུ་དུས་ནས་བཟུང་རིམ་གྱིས་སངས་རྒྱས་ཀྱི་བསྟན་པ་རིན་པོ་ཆེའི་སྣང་་་་
ཆེན་པོས་ཡོངས་སུ་ཁྱབ་པས་ལས་འབྲས་བླང་དོར་གྱི་དམིགས་ཕྱེས། ཐར་ལམ་
བྱང་ཆུབ་ཆེན་པོའི་སྲོལ་བཏོད་པས་བོད་ཆོས་ལྡན་གྱི་ཞིང་ཁམས་ཞེས་ཡོངས་སུ་་་
གྲགས་ཤིང་སྐྱེ་བོ་ཐམས་ཅད་འདི་ཕྱི་གཉིས་ཀར་བདེ་ཞིང་སྐྱིད་པའི་ངང་དུ་འཚོ་བར་
གྱུར༑ དེ་རྗེས་བོད་སིལ་བུར་འཐོར་བ་ནས་བཟུང་ད་ལྟའི་བར་དུ་ལོ་རྒྱུས་ཀྱི་དུས་
244



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཡུན་ཤིན་ཏུ་རིང་མོ་དེའི་ནང་དུ་འབྱོར་རྒུད་ཅི་རིགས་པ་བྱུང་ཡང་སྤྱིའི་ཆ་ནས་མི་རིགས་
རང་གིས་བསྐྲུན་པའི་རིག་གནས་ལ་བརྟེན་ནས་འཚོ་ཞིང་རང་གི་རིག་གནས་དེ་རྣམས་
འཛིན་སྐྱོང་སྤེལ་བའི་བརྩོན་པ་བར་མ་ཆད་དུ་བྱས་པས་ད་ལྟའི་དུས་སུའང་རང་རིགས་
ཀྱི་ངོ་བོ་དང་རང་རིགས་ཀྱི་རིག་གནས་གཉིས་ཀ་རྒྱུན་མ་ཆད་པར་གནས་སོ། །
ད་སྟེ་མི་རིང་པར་མ་འོངས་པའི་དུས་སུ་ནི་དུས་དབང་གིས་འཛམ་བུ་གླིང་གི་མི་
རིགས་སྣ་ཚོགས་པ་དང་རིག་གནས་སྣ་ཚོགས་པ་དག་ཕན་ཚུན་འདྲེས་ཏེ་ཁྲ་ཤིག་གེ་
བ་ཞིག་ཏུ་འགྱུར་ཉེན་ཡོད་དེ། དེའི་སྔ་རྟགས་རྣམས་ད་ལྟ་ནས་འོང་བཞིན་པ་ཡིན།
དེའི་ཚེ་ན་མི་རིགས་སོ་སོའི་རིགས་གནས་རྣམས་ལ་ལ་ནི་མི་མངོན་པའི་དབྱིངས་སུ་
ནུབ་པ་དང་།ལ་ལར་ནི་གཞན་གྱི་ཤན་སྣ་ཚོགས་པ་ཞུགས་པ་དང་། ལ་ལ་ནི་རིགས་
དང་ཡུལ་གྱི་མཚམས་ལས་བརྒལ་ཏེ་གཞན་དུ་ཁྱབ་པ་སོགས་འཕོ་འགྱུར་སྣ་ཚོགས་
པ་འབྱུང་བའང་གདོན་མི་ཟ། དེའི་ཕྱིར་གཞན་གྱི་རིག་གནས་དང་སྤྱོད་པ་སྐྱོན་ཅན་
མང་པོའང་ངེས་པར་ནང་དུ་འཛུལ་ཏེ་འོང་ངོ་། །དེས་ན་འཕོ་འགྱུར་དེ་དག་གི་ཁྲོད་
ནས་རང་རེའི་ཕ་མེས་ཀྱིས་བཞག་པའི་རིག་གནས་རྣམས་གཙང་མར་སྐྱོང་རྒྱུ་དང་།
གཞན་གྱི་ལྟ་སྤྱོད་སྐྱོན་ཅན་རྣམས་སྔོན་འགོག་དང་བཟང་པོ་རྣམས་ནང་འདྲེན་བྱེད་
རྒྱུ་འདི་ནི་དུས་སུ་བབས་པའི་བྱ་བ་གལ་ཆེན་ཞིག་ཏུ་བརྩིས་ཏེ་འབད་བརྩོན་བྱ་རྒྱུ་
དང༌། རང་རེའི་སྔོན་གྱི་སྲོལ་རྣམས་ཀྱི་ནང་དུའང་ཆོས་དང་འཇིག་རྟེན་གྱི་ལུགས་
གཉིས་དང་མི་འཚམ་པ་ཅི་རིགས་པ་རེ་འདུག་པ་དག་ལ་སྒྱུར་བཅོས་ཤིག་བྱེད་པའང་
དགོས་པ་ཆེ་བས་སྐྱེ་བོ་བློ་གྲོས་དང་ལྡན་པ་རྣམས་ཀྱིས་བསམ་གཞིགས་ལེགས་པོ་བྱས་
ཏེ་ལག་ལེན་དུ་ཐེབས་པ་ཞིག་མཛད་དུ་གསོལ་ལོ། །འདི་ལ་གཉིས་ཏེ། དང་པོ་
ཁྱིམ་པའི་སྐྱེ་བོ་རྣམས་ལ་འདི་དང་ཕྱི་མར་བདེ་བའི་ཐབས་སུ་རང་གི་ཤེས་ཚད་ཀྱི་
ཁ་བརྡ་ཞིག་བྱ་བ་ལ། དང་པོ་ཆས་གོས་ཀྱི་ཐད་ལ། །
245



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྤྱིར་རང་རེའི་གོས་དང་རྒྱན་ཆས་འདི་བོད་གངས་ཅན་གྱི་མི་ཡིན་པའི་མཚོན་བྱེད་
ཡིན༑ བོད་ཡུལ་གྱི་དྲོ་གྲང་དང་འཚམ་ཞིང་མཛེས་ཉམས་ཀྱང་མི་དམན་པ་ཡོད་
ལ་སྟབས་ཀྱང་བདེ་བས་དུས་རབས་གསར་བའི་སྐབས་ཀྱི་སྤྱོད་ལམ་དང་མི་འཚམ་
པ་གང་ཡང་མེད། དེས་ན་བོད་མི་ཐམས་ཅད་ཀྱིས་ཡུལ་དུས་དང་འཚམ་པའི་བོད་
གོས་གཙང་མ་གྱོན་རྒྱུ་ནི་ཅིས་ཀྱང་གལ་ཆེའོ། །
འོན་ཀྱང་དེང་སང་བོད་ཀྱི་གོས་དག་ལ་ཆོས་དང་འཇིག་རྟེན་གྱི་ལུགས་གཉིས་ཀ་དང་
མི་འཚམ་པའི་སྐྱོན་འགའ་ཡང་མཐོང་སྟེ། གང་ཞེ་ན། གོས་ཀྱི་མཐའ་ནས་སྟག་
དང་གཟིག་དང་སྲམ་གྱི་པགས་པས་གོས་རང་ཆེར་མི་མཐོང་བ་ཙམ་དུ་གཡོགས་ཏེ་
མཛེས་ཆོས་བྱེད། འདི་ནི་རང་རེའི་མིག་ལམ་ལ་མཛེས་པ་ཙམ་དུ་ཟད་ཀྱི། མི་
རིགས་གཞན་རྣམས་ཀྱི་མིག་ལམ་དུ་མི་མཛེས་པར་མ་ཟད་ཆེས་ཤིན་ཏུ་གདུག་པའི་
སྤྱོད་པ་ཞིག་ཏུ་བརྩི་བར་གོར་མ་ཆག་ལ། དོན་དངོས་ཀྱི་ཐོག་ནས་ཀྱང་ཆོས་དང་
འཇིག་རྟེན་གཉིས་ཀ་དང་འགལ་བ་ཞིག་སྟེ། དམ་པའི་ཆོས་ཀྱི་ཕྱོགས་ནས་བཤད་
ན༑ ལྟོ་འགྲང་དང་རྒྱབ་དྲོ་གང་ལའང་མི་ཕན་པར་ཤེས་བཞིན་དུ་སེམས་ཅན་རབ་
ཏུ་མང་པོའི་སྲོག་རང་གིས་གཅོད་པའམ་གཞན་ལ་གཅོད་དུ་བཅུག་ནས་དེ་རྣམས་
ཀྱི་པགས་པས་དགོས་མེད་དུ་རང་གི་ལུས་བརྒྱན་ཏེ་མཛེས་པར་རློམ་པ་ནི་སེམས་
ཅན་ཐམས་ཅད་ལ་བུ་གཅིག་པའི་མ་ལྟར་དུ་བྱམས་དང་བརྩེ་བ་རྩལ་དུ་འདོན་པའི་
ཐེག་པ་ཆེན་པོའི་ཆོས་དང་ཤིན་ཏུ་འགལ་བའི་བླུན་ཅིང་གདུག་པའི་སྡིག་སྤྱོད་ཅིག་
སྟེ༑ དེའི་དབང་གིས་སྲོག་ཆགས་ཆེས་མང་པོ་དོན་མེད་དུ་གསོད་པར་བྱེད་པའི་ཕྱིར།
དེང་སང་བོད་རང་གི་ཡུལ་གྱི་སྲོག་ཆགས་རྣམས་སུ་མ་ཟད་ཕ་ཁི་སི་ཐན་གྱི་སྲམ་དང་
ཨ་ཧྥེ་རི་ཁའི་གཟིག་སོགས་ཕྱིའི་རྒྱལ་ཁབ་དག་གི་སྲོག་ཆགས་རྣམས་ཀྱང་ཁྲིམས་
འགལ་གྱི་སྒོ་ནས་བསད་དེ་ལིན་ཤཱ་སོགས་ཀྱི་ཚོང་འདུས་རྣམས་སུ་ཁྱེར་ནས་བོད་ལ་
246



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
འཚོང་བར་བྱེད་པའི་ཕྱིར་རོ། །དེས་ན་བོད་ནི་སེམས་ཅན་དེ་སྙེད་ཅིག་གི་སྡིག་རྐྱེན་
དུ་སོང་བ་ཡིན་ནོ། །
གཉིས་པ་འཇིག་རྟེན་གྱི་ཕྱོགས་ནས་བཤད་ན། རང་ལ་ཕན་པ་མེད་པ་དང་། གཞན་
ལ་གནོད་པ་ཡོད་པ་དང་། ཡ་རབས་རྣམས་ཀྱིས་ཁྲེལ་བར་འགྱུར་བའོ། །དང་པོ་ནི།
དེང་སང་ཕྱི་རྒྱལ་ནས་ཐོན་པའི་སྲམ་ལྤགས་རིན་གོང་ཆེ་ཤོས་གཅིག་ལ་དམངས་་་་་
སྒོར་བདུན་སྟོང་ནས་བརྒྱད་སྟོང་ཙམ་རེ་དགོས། གོས་སྐོར་ལེགས་པོ་ཞིག་ལ་དེ་
འདྲའི་སྲམ་ལྤགས་གསུམ་ཙམ་ཞིག་དགོས། དེ་ལྟ་ན་གོས་སྐོར་གཅིག་ལ་དམངས་
སྒོར་ཉི་ཁྲི་ཆིག་སྟོང་ནས་བཞི་སྟོང་གི་བར་འགྲོ དམངས་ཕལ་བ་ཞིག་གིས་ཉིན་
གཅིག་གི་ངལ་རྩོལ་འོང་འབབ་དམངས་སྒོར་ཉི་ཤུ་ནས་ཉི་ཤུ་རྩ་ལྔ་ཙམ་ཞིག་ཡིན། །
དེས་ན་སྲམ་སྐོར་གཅིག་ལ་ཉིན་དགུ་བརྒྱ་དྲུག་ཅུ་སྟེ་ལོ་གཉིས་དང་ཟླ་བ་བདུན་གྱི་
ངལ་རྩོལ་གྱི་འོང་འབབ་རིལ་གྱིས་སྦྱིན་དགོས། གཟིག་སྐོར་རབ་གཅིག་ལ་གཟིག་
ལྤགས་ཆ་ཚང་ཞིག་དགོས། གཟིག་ལྤགས་བཟང་ཤོས་ཤིག་ལ་དམངས་སྒོར་བརྒྱད་
སྟོང་ལྔ་བརྒྱ་ཙམ་དགོས། དེ་ཉིད་ཉིན་སུམ་བརྒྱ་བཞི་བཅུ་ནས་བཞི་བརྒྱ་ཉེར་ལྔའི་
བར་གྱི་ངལ་རྩོལ་འོང་འབབ་ཡིན། སྟག་ལྤགས་རབ་གཅིག་ལ་སྒོར་ཆིག་ཁྲི་ཆིག་
སྟོང་ནས་ཉིས་སྟོང་གི་བར་ཡིན། དེས་གོས་སྐོར་གཅིག་ལྷག་གམ་གཉིས་ཙམ་ཞིག་
འོང་༑ གོས་སྐོར་གཉིས་ཀྱི་དབང་དུ་བྱས་ན་རེ་རེ་ལ་ཉིན་སུམ་བརྒྱ་ཙམ་གྱི་འོང་
འབབ་བྱིན་དགོས། དེ་ལྟར་ལོ་གཉིས་དང་ཕྱེད་ལྷག་གི་འོང་སྒོ་སོགས་བྱིན་མོད། །
དེས་ཚེ་ཕྱི་མ་ལའང་མི་ཕན། ཚེ་འདིར་ཡང་ཁ་ལ་ཞིམ་རྒྱུ། ལྟོ་བརྒྱག་རྒྱུ། རྒྱབ་དྲོ་རྒྱུ་
གང་ལའང་མི་ཕན། རང་རེ་བོད་རྣམས་ཀྱི་སྲམ་སྐོར་མ་ཞིག་གྱོན་འདུག་ཅེས་་་་
སོགས་ཟེར་ཏེ། མཚར་མཚར་ལྟར་དུ་བརྩི་ཡང་གཞན་གྱིས་མཐོང་ན་ཁྲེལ་བའི་རྒྱུ་
ཙམ་ལས་གཞན་ཅི་ཡང་མེད། མི་རིགས་གཞན་པ་རྣམས་བོད་ཀྱི་ས་ཁུལ་དུ་འོངས་
247



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ནས་བོད་ཀྱི་ལག་ནས་སྒོར་མོ་བླངས། བོད་ཀྱི་ས་གནས་རང་ནས་ཚོང་ཁང་། །
མགྲོན་ཁང་། བཟའ་བཏུང་ཁང་རྣམས་བཟོ་སྐྲུན་བྱས་ཏེ་ཕྱུག་པོར་གྱུར། རང་རེ་
རྣམས་ཀྱིས་རང་གི་སའང་རང་གིས་བེད་སྤྱོད་བྱ་མི་ཤེས་ཏེ། རྫོང་གྲོང་རྣམས་སུ་
སོང་ནས་བལྟས་ན་གསལ་ཅིང་། ནམ་རྒྱུན་སྟོད་གོས་གཙང་མ་ཙམ་ཡང་གྱོན་རྒྱུ་
མེད་བཞིན་དུ་རྡོའི་རིགས་དག་དང་གཅན་གཟན་གྱི་པགས་པ་དེ་དག་སྒྲོམ་དུ་བཅུག་
ནས་མི་རབས་ནས་མི་རབས་ཀྱི་བར་དུ་ཉར་ཚག་བྱེད། འོན་ཀྱང་དེ་དག་ཇི་ལྟར་
བཞག་ཀྱང་རིང་བསྲེལ་འཕེལ་བ་ལྟར་འཕེལ་འོང་རྒྱུ་ནི་མེད་པས་བེད་མེད་ཀྱི་འཆིང་
ཐག་ཅིག་ཏུ་གྱུར་པ་ཡིན། འགའ་ཞིག་གིས་དེ་བུ་རྒྱུད་རྣམས་ལ་བཞག་པ་བཟང་
པོ་ཡིན་པར་རློམ། གལ་ཏེ་བུ་རྒྱུད་རྣམས་ལ་བཞག་པ་བཟང་པོ་ཞིག་བསམས་ན་དེ་
རྣམས་ཀྱི་རྒྱུད་ལ་རིག་གནས་ཀྱི་ཡོན་ཏན་ཞོག་དང་བཞག་པ་བཟང་པོ་དེ་ག་ཡིན། །
རྒྱུ་ནོར་ལོངས་སྤྱོད་ཀྱང་དེ་ག་ཡིན། ཚེ་གང་རིང་སྐྱིད་སྡུག་ཅི་ཞིག་བྱུང་ཡང་བརླག་
རྒྱུ་མེད་པའི་ནང་ནོམ་དམ་པའང་དེ་ཡིན་ཏེ། དེ་ཡོད་ན་ཅི་དགོས་འགྲུབ་པར་འགྱུར་
བའི་ཕྱིར་རོ། ། 1:|: : །
གཉིས་པ་ནི། གཅན་གཟན་གྱི་པགས་པས་གོས་བརྒྱན་པ་འདིས་རང་ལ་ཕན་པ་
མེད་པ་ཙམ་དུ་མ་ཟད་དོན་མེད་དུ་སེམས་ཅན་ཤིན་ཏུ་མང་པོ་ལ་གནོད་པ་ཚབས་་་་
ཆེན་བྱེད་དེ། སྟག་དང་གཟིག་གི་མཐའ་སྐོར་རེ་རེའི་དོན་དུ་སྟག་གཟིག་རེ་རེ་ཙམ་
དང་། སྲམ་གྱི་མཐའ་སྐོར་གཅིག་གི་དོན་དུ་སྲམ་གསུམ་ཙམ་རེའི་སྲོག་དོན་མེད་དུ་
སྐྱེལ་དགོས། དེ་ལྟ་ན་བོད་ཀྱི་གོས་ཡོངས་རྫོགས་བསྡོམས་ན་སེམས་ཅན་གང་ཙམ་
ཞིག་གི་གཅེས་པའི་སྲོག་དོན་མེད་དུ་འཕྲོ་བརླག་གཏོང་དགོས་ཞིབ་པར་སོམས་་་་་
ཤིག་ དེ་བཞིན་དུ་ཚར་གོས་འདི་ཡང་སེམས་ཅན་གྱི་སྲོག་ལ་ཤིན་ཏུ་གནོད་པའི་
སྡིག་པའི་གྱོན་ཆས་མ་རུངས་བ་ཞིག་སྟེ། ཚར་གོས་གཅིག་གི་དོན་དུ་ལུ་གུ་ལྔ་བཅུ་
248



བློ་གསར་ཡིད་ཀྱི་དགའ་སྟོན་ལས་ཟུགས་གཉིས་གསལ་བའི་མེ་ལོང་།
ཙམ་རེའི་སྲོག་གཅོད་དགོས། དེ་ཡང་ལུ་གུ་རྣམས་དབང་པོ་སྨིན་ཅིང་མའི་འོ་མའི་
བཅུད་ལ་རོལ་ཏེ་སྣང་བ་ཅུང་ཟད་སྐྱིད་པའི་མོད་ལ་བསད་དེ། ཚེ་འདིའི་སྣང་བ་
ལ་ཡུད་ཙམ་ལས་རོལ་དུ་མི་འཇུག སེམས་ཅན་དེ་སྙེད་ཅིག་གི་སྲོག་ཆུད་ཟོས་སུ་
བཏང་བའི་གྲུབ་དོན་ནི་རང་གི་རྒྱབ་ལ་རེག་བྱ་འཇམ་པོ་ཙམ་ཞིག་འོང་བ་དེ་མ་གཏོགས་
གཞན་མེད། དེ་ཙམ་ནི་དེང་སང་གི་གོས་གཞན་རྣམས་ཀྱིས་ཀྱང་དོད་ཐུབ་འོང་བས་
དགོས་ངེས་ཅི་ཡང་མི་འདུག ལེགས་པར་བསམས་ན། སེམས་ཅན་རེ་རེའི་སྲོག་
ཀྱང་རང་རང་ལ་ཇི་འདྲའི་གཅེས་ཤིང་ཕངས། དེས་ན་རང་གི་ཁེ་ཕན་ཆུང་ངུ་དེ་ཙམ་
གྱི་ཕྱིར་དུ་སེམས་ཅན་བཅུ་ཕྲག་མང་པོའི་སྲོག་གཅོད་པ་ནི་ཤིན་ཏུ་མི་རིགས་སོ། །
གསུམ་པ་ནི། དཔེར་ན། སྔ་སོར་བྱང་སྣེ་གླིང་ནས་ཨོག་དཀར་མང་པོ་བསད་དེ་
དེའི་པགས་པ་ལས་ཕྱི་ཐུལ་བྱས་ཏེ། སྐྱེས་པ་དང་བུད་མེད་ཐམས་ཅད་ཀྱིས་གྱོན་
ཅིང་ཤིན་ཏུ་འགངས་ཆེན་བྱེད། ཡོ་རོབ་གླིང་སོགས་སུ་པགས་གོས་རེ་རེ་ལ་ཨ་སྒོར་
ཁྲི་ཕྲག་མང་པོ་སྟེར། ཕྱིས་སུ་སྲོག་ཆགས་སྲུང་སྐྱོབ་ཚོགས་པ་ཞིག་བྱང་སྣེ་གླིང་དུ་
ཆེད་བསྐྱོད་ཀྱིས་བརྟགས་པས། རྔོན་པ་དག་གིས་ཨོག་དཀར་གྱི་པགས་པ་མི་རལ་
བའི་ཕྱིར་དུ་མེ་མདའ་སོགས་མཚོན་གྱིས་མི་བསྣུན་པར་དབྱུག་པ་འབའ་ཞིག་གིས་
བརྡུངས་ཏེ་གསོད་པར་བྱེད་པས་གནས་དེའི་གངས་དང་ཆབ་རོམ་གྱི་སྟེང་ཐམས་ཅད་
དུ་ཁྲག་གིས་དམར་པོར་གྱུར་ཏེ་ངན་གསོད་བྱེད་པ་མཐོང་ནས་གནས་ཚུལ་དེ་དག་
དཔར་དུ་བླངས་ཏེ་འཛམ་བུ་གླིང་གི་མི་རྣམས་ལ་ཤེས་སུ་བཅུག་པས་ཐམས་ཅད་ཡིད་
ཕམ་སྟེ། ངོ་རྒོལ་བྱེད་པའི་བྱ་བ་ཤུགས་ཆེན་བརྩམས། གྲོང་ཁྱེར་རྣམས་སུ་ཨོག་
དཀར་གྱི་པགས་གོས་གྱོན་པའི་གང་ཟག་མཐོང་ཚེ་མི་རྣམས་ཀྱིས་འཕྱ་བཞད་དང་
མི་དགའ་བའི་བརྡར་རྡོ་དང་ཤིང་བུ་འཕེན་པ་སོགས་བྱེད་པས་དུས་ཕྱིས་སུ་གོས་དེའི་
ཚབ་མ་མིས་བཟོས་པགས་པ་ཙམ་ལས་པགས་གོས་དེ་དངོས་སུ་གྱོན་པ་ཤིན་ཏུ་དཀོན་
249



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
པར་གྱུར་ཏོ། །དེ་བཞིན་དུ་རང་རེ་བོད་རྣམས་ཀྱིས་སྐྱོན་ལ་ཡོན་ཏན་དུ་རློམ་ནས་ །
ཉེ་བའི་ལོ་འགའི་རིང་ལ་གཅན་གཟན་གྱི་པགས་པ་སྣ་ཚོགས་པ་གྱོན་ཅིང་། བརྙན་
འཕྲིན་དག་བརྒྱུད་དེ་ཕྱི་རོལ་དུ་ཁྱབ་བསྒྲག་བྱེད་པ་དེ་ལའང་ལས་མཐའ་དེ་ལྟ་བུ་
ཞིག་འོང་སྟེ། འཛམ་གླིང་གི་མི་རྣམས་ཀྱིས་མ་རབས་ཐ་ཤལ་བླུན་རྨོངས་སུ་བརྩི་
བར་གདོན་མི་ཟའོ། །དེས་ན་གོས་མཐར་གཅན་གཟན་གྱི་པགས་པས་གཡོགས་ །
དགོས་པའི་ངེས་པ་མི་འདུག་ལ། ཅིས་ཀྱང་དགོས་ན་རེ་ཞིག་མིས་བཟོས་གཅན་
གཟན་པགས་པས་ཚབ་བྱས་ཀྱང་མི་ཆོག་པ་མི་འདུག་པར་སེམས་སོ། །གལ་ཏེ་ཁོ་
བོ་ཅག་གི་ཕ་མེས་ཀྱི་སྲོལ་ཡིན་པས་ནུབ་ཏུ་མི་རུང་ངོ་ཞེས་ད་དུང་ཨུ་ཚུགས་བྱེད་ན།
འོ་ན་གནས་སྐབས་ སུ་ མཚོན་ཙམ་བྱེད་ཅིང་མཐར་གྱིས་མེད་པར་བྱེད་པའམ་ཅི་
དགར་མཛོད་ཅིག གཉིས་པ་བཟའ་བཏུང་ལ། དང་པོ་བཟའ་བ་ནི། །
སྤྱིར་བོད་ཡུལ་གྱི་འབྲུ་རིགས་དང༌། སྔོ་ཚོད་སོགས་ལ་ཁོར་ཡུག་འབག་བཙོག་
བྱེད་པའི་རྫས་ངན་རྣམས་ཀྱིས་ཆེར་མ་བསླད་པས་གཙང་མ་ཡིན་ལ། ཁྱད་པར་
དུ་སྦལ་སྦྲུལ་འབུ་སྲིན་གྱི་རིགས་སོགས་ཁ་ཟས་སུ་མི་བྱེད་པ་ལྟ་བུས་མཚོན་ཡ་
རབས་དཔེ་བཟང་གི་སྤྱོད་པ་མང་པོ་ཡོད་དེ། ལུགས་སྲོལ་བཟང་པོ་འདི་རྣམས་
དེང་སང་གི་དུས་སུ་རིན་ཆེན་གསེར་གྱིས་ཉོས་ཀྱང་ཁུག་དཀའ་བས་མི་རབས་ནས་
མི་རབས་ཀྱི་བར་དུ་མི་ཉམས་པར་འཛིན་སྐྱོང་བྱེད་དགོས།
འོན་ཀྱང་དེང་སང་བོད་ཀྱི་གྲོང་ཁྱེར་འགའ་རེ་ནའང་རྒྱ་རིགས་རྣམས་ཀྱིས་སྦལ་སྦྲུལ་དང་
འབུ་སྲིན་བཟའ་བའི་ཟས་ཁང་བསྐྲུན། བོད་མི་བསམ་བློ་གཏོང་མི་ཤེས་པ་འགའ་
རེའང་དེར་སོང་ནས་འཛེམ་མེད་དུ་ཟ་བར་བྱེད་ཅིང་། ད་དུང་རང་ཉིད་མཐོང་རྒྱ་ཅན་
དང་ཤེས་རྒྱ་ཅན་དུ་རློམ་པ་ནི་བོད་ཀྱི་ཡ་རབས་སྤྱོད་བཟང་གི་རྒྱུན་སྣུབ་པར་བྱེད་་་་
པའི་སྣ་འདྲེན་ཡིན་པས་སོ་སོའི་རང་ངོ་ནས་གཟབ་པར་བྱེད་དགོས་ཏེ། འབུ་སྲིན་
250
།



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
སོགས་ཁ་ཟས་སུ་བྱེད་པ་འདི་མ་རབས་ཀྱི་གདུག་སྤྱོད་ཐ་ཆད་པ་ཞིག་ཡིན་པའི་ཕྱིར་
ཏེ༑ རྒྱ་ནག་ལའང་མི་རིང་བའི་སྔོན་དུ་དེ་ཙམ་མི་དིར། འོན་ཀྱང་ཕྱིས་སུ་མི་རྣམས་
ཀྱི་སེམས་ལ་ལྟ་བ་ལོག་པ་དང་འདོད་སྲེད་ཀྱི་གདོན་ཞུགས་ཏེ། སྨོས་པ་ལྟར་གྱུར་
ནས་ངན་སྤྱོད་སྣ་ཚོགས་པ་དང་དུ་ལེན་པར་མ་ཟད་དེ་ཉིད་ལུགས་སྲོལ་ཞིག་ཏུ་་་་
ཆགས༑ གནའ་བོའི་རིག་གཞུང་མི་ཆོས་གཙང་མ་ཉམས་སུ་ལེན་ཚུལ་རྣམས་ལ་
རིན་ཐང་སྤུ་ཙམ་ཡང་མེད་པར་གྱུར་པས་ཡ་རབས་ཀྱི་སྤྱོད་པ་དུ་མ་མཁའ་ལ་འཇའ་
བཞིན་དུ་ཡལ། ཐེངས་གཅིག་གི་ལྟོ་འགྲེང་ཙམ་རེའི་ཕྱིར་དུ་སེམས་ཅན་བརྒྱ་ཕྲག་
མང་པོའི་སྲོག་ཆུད་ཟོས་སུ་གཏོང་བ་དང༌། མིག་གི་མཐོང་ཚད་ཀྱི་སྲོག་ཆགས་
རྣམས་བསད་དེ་བཟའ། སྲོག་ཆགས་གསར་བ་ཞིག་མཐོང་བ་ན་ཐོག་མའི་རྣམ་རྟོག་
ནི་འདི་ཟོས་ན་ཨེ་ཞིམ་སྙམ་པ་དེ་རང་ཡིན། དེ་ཡང་སྲོག་ཆགས་ཕལ་མོ་ཆེ་ཞིག་
གསོན་གསོན་དུ་བཟའ་བ་སོགས་བརྩེ་མེད་ཀྱི་གདུག་སྤྱོད་ཆེས་ཤིན་ཏུ་འཇིགས་སུ་
རུང་བ་དག་བྱེད་དེ། དཔེར་ན། རྒྱ་ནག་གི་ཧྲི་མིན་ཆུ་མཛོད་ར་བ་ (Fify/K} )
ན༑ ཉ་གསོན་པོའི་བཟའ་བ་གསུམ་ (iཆ་ =it）ཞེས་པ་ཞིག་ཡོད། དེའི་ནང་
གི་གཅིག་འདི་ལྟ་སྟེ། ཉ་གསོན་པོའི་རོ་སྟོད་ལག་རས་རློན་པས་དཀྲིས་ནས་རོ་སྨད་
སྣུམ་ཁོལ་མའི་ནང་དུ་བསྲེགས་ཏེ་ཚོས་པ་ན། དེའི་སྟེང་དུ་བྲོ་བའི་རྫས་རྣམས་
བཏབ་སྟེ། མགོན་པོ་རྣམས་ཀྱི་མདུན་དུ་བཞག་ནས་ལག་རས་བསལ་བ་ན་ཉ་དེ་ད་
དུང་གསོན་པོར་ཡོད་དེ། ཁ་གདངས་བ་དང་མིག་གཡོ་འགུལ་བྱེད་པས་ཐམས་ཅད་
ཀྱིས་ཤ་གསར་བ་ཡིན་པས་བྲོ་བ་ཞིམ་པར་སེམས། དགའ་ཞིང་མགུ་ནས་ཁ་མཚར་
རྩེད་མོ་བྱེད་བཞིན་ཐུར་མ་བླངས་ཏེ། ཉ་དེའི་རོ་སྨད་ནས་ཁམ་རེ་རེ་བཞིན་བཅད་
དེ་གསོན་གསོན་དུ་ཟ་བར་བྱེད་དོ། ། ས་
ཡང་ཚོད་མ་གཞན་ཞིག་ལ་བྱི་བ་སྒྲ་གསུམ་པ་ (=tiHia）ཞེས་ཟེར་དེ། དེ་རིང་
251
།



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྐྱེས་མ་ཐག་པའི་བྱི་ཕྲུག་དག་གསོན་པོར་ཟ་སྟེ། དེ་ཡང་སྒྲ་གསུམ་ཞེས་པ་ནི། བྱི་
ཕྲུག་སྐྱེས་མ་ཐག་པ་བྱི་ཆང་ནས་ལེན་པ་ནི་སྐྲག་ནས་སྐད་དང་པོ་སྒྲོག དེ་ནས་
མངར་སྐྱུར་ལན་ཚྭ་སོགས་བྲོ་བའི་རྫས་དག་གི་ནང་དུ་བཅུག་པ་ན། ལུས་ལ་སྤུ་མ་
སྐྱེས་པས་པགས་པ་ཚ་དྲགས་ནས་སྐད་སྒྲ་གཉིས་པ་སྒྲོག དེ་ནས་གསོན་གསོན་དུ་
ཁར་བཅུག་སྟེ། སོས་ལྡད་པའི་ཚེ་ན་ན་ཟུག་མི་བཟོད་དེ་སྐད་སྒྲ་ཐེངས་གསུམ་པ་་་
འབྱིན་ནོ། །དེ་མུད་པའི་ཚེ་ན་མུད་པའི་ནང་དང་ཕོ་ཁའི་ནང་དུ་སོན་པ་ན་ད་དུང་
རྐང་ལག་རྣམས་གཡོ་འགུལ་བྱེད་ཀྱང་ཟ་མཁན་རྣམས་ནི་གཅན་གཟན་བཞིན་དུ་རོ་
ལ་ཆགས་པ་ལས་གཞན་ཅི་ཡང་མི་སེམས་སོ། །
ཡང་བྱ་ཤ་བསྲེགས་མ་བྱེད་ཚུལ་ཤིན་ཏུ་ཡ་ང་བ་ཡོད་དེ། ཞབས་ལྕགས་ལེབ་ཡིན་
པའི་སྣོད་དུ་བྱ་གསོན་པོར་བཅུག དྲུང་དུ་བྲོ་བའི་རྫས་སྣ་ཚོགས་བཏབ་པའི་ཁུ་བ་
ཕོར་བ་གང་འཇོག དེ་ནས་སྣོད་དེའི་འོག་ནས་མེ་བཏང་བ་ན། དང་པོ་བྱའི་རྐང་པ་
ལྕགས་ལེབ་ཚ་པོའི་ཐོག་ཏུ་བཞག་སྟེ་སྡོད་མི་ཐུབ་པས་སྣོད་ཀྱི་ནང་དུ་ཕར་རྒྱུག་་་་
ཚུར་རྒྱུག་བྱེད། ཚ་དུབ་ཀྱིས་ལུས་ལས་རྔུལ་ཆུ་མང་དུ་ཐོན། དེ་ཙ་ན་ཤིན་ཏུ་སྐོམ་
པས་དྲུང་དུ་བཞག་པའི་བྲོ་རྫས་ཀྱི་ཁུ་བ་མ་ལུས་པར་འཐུང་པས་ལུས་ཡོངས་རྫས་
ཀྱི་བྲོ་བ་དེའི་དྲི་དང་རོས་ཁྱབ་ཅིང་མཐར་འཆི་བར་འགྱུར། དེ་ལྟར་གསོན་གསོན་
དུ་བསྲེགས་པའི་ཤ་དེ་མི་རྣམས་ཀྱི་མདུན་དུ་བཞག་པས་དགའ་བཞིན་དུ་ཟ་བར་བྱེད་
དེ་བཞིན་དུ་སྤྲེའུ་གསོན་པོའི་ཀླད་པ་ཟ་བར་བྱེད་དེ། སྤྲེའུ་གསོན་པོ་ཞིག་ཆེད་དུ་
བཟོས་པའི་ཅོག་ཙེའི་བར་དུ་དམ་པོར་བཅུར་ནས་ཀླད་པ་ཅོག་ཙེའི་སྟེང་དུ་མངོན་་་་
པར་བྱས། མགྲོན་པོ་རྣམས་ཀྱིས་དེའི་མཐའ་ནས་བསྐོར་ཏེ་སྡོད། ཤན་པའམ་
ཞབས་ཕྱི་པས་སོག་ལེ་དང་ཐོ་བ་ཆུང་ངུ་ཞིག་ཐོགས་ཏེ་འོང་། སྤྲེའུའི་ཀླད་རུས་སོག་
252



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ལེས་དྲས་ནས་ཐོ་བས་ཅུང་ཟད་བསྣུན་པ་ན་གོག་ནས་ཀླད་པ་སྐྱ་ལོག་གེ་མཐོང་བ་
ན༑ ཟ་མཁན་རྣམས་ཀྱིས་ཁམ་རེ་ཁམ་རེ་བཅུས་ཏེ་ཟ། སྤྲེའུས་སྡུག་བསྔལ་མི་
བཟོད་དེ་ཤུགས་ཕྱུང་བ་ན་ཅོག་ཙེའང་སྒུལ་བར་བྱེད་མོད། ཟ་མཁན་གྱིས་གད་མོ་
དགོད་བཞིན་ཟ་བ་ལས་ལྟ་ཙམ་ཡང་མི་བྱེད་དོ། །
གཞན་ཡང་ཉ་གསོན་པོ་ཆུ་ཁོལ་བཞིན་པའི་ནང་དུ་འཚེད་པ་ན་ཕྱིར་མཆོང་ཨེ་ཐུབ་
ལྟ་སྟེ། སྣོད་ཀྱི་ཁ་གཅོད་ངོས་ལ་མཆུས་བརྡེག་པའི་སྒྲ་ཀྲོག་ཀྲོག་ཏུ་སྒྲོག་པ་དང་། །
སྡིག་སྲིན་གསོན་པོ་ལྕགས་ཀྱི་སླ་ངའི་ནང་དུ་བཅུག་ཅིང་ཁ་བཅད་དེ་འོག་ནས་མེ་བཏང་
ནས་གསོན་སྲེག་བྱེད་པ་ན་ཚ་རེག་མི་བཟོད་ནས་སླ་ངའི་ནང་དུ་ཕར་རྒྱུག་ཚུར་རྒྱུག་
བྱེད་པ་དང༌། སྦལ་བ་རྣམས་ཀྱི་མགོ་བཅད་དེ་ཐང་ལ་ལྷུང་ཟིན་པའི་ཚེ་ན་ད་དུང་ལག་
པ་གཉིས་ཀྱིས་རང་གི་མགོའི་གནས་སུ་རེག་ནས་མགོ་ཨེ་ཡོད་བལྟ་བར་བྱེད། །
སྦལ་བ་གསོན་པོའི་ལྤགས་པ་བཤུས་ཏེ་རྐང་ལག་སྐུད་པ་ལ་དྲངས་ནས་ཚོང་འདུས་
སུ་བཤམས་ཏེ་འཇོག་པ་ན་ལུས་ལ་སྦྲང་བུས་ཟོས་ཚེ་སྡུག་བསྔལ་གྱིས་འཕག་འཚག་
བྱེད་པ་སོགས་མིག་གིས་བལྟ་གཏན་ནས་མི་བཟོད་པ་ཤིན་ཏུ་མང་པོ་ཡོད་དེ།།
མི་རྣམས་ཀྱིས་རང་གི་ཁེ་ཕན་ཕྲན་བུ་ཙམ་གྱི་ཕྱིར་དུ་སེམས་ཅན་རྣམས་ལ་སྡུག་བསྔལ་
བློ་ཡུལ་དུ་མི་ཤོང་བ་བྱེད། ད་དུང་རང་ཉིད་ཤེས་ལྡན་ཡ་རབས་ཀྱི་མི་རིགས་ཡིན་
མདོག་བྱེད་པ་ནི་མི་རིགས་གང་ཞིག་ཡིན་ཡང་རུང་སྟེ་ངོ་ཚ་མི་ཤེས་པ་ཙམ་དུ་ཟད་
སྤྱོད་པ་འདི་རྣམས་ཀྱི་འབྱུང་ཁུངས་ནི་ལས་རྒྱུ་འབྲས་མེད་པར་འཛིན་པའི་ཆད་ལྟ་
དེ་ཉིད་ཡིན་པས་ཆད་ལྟ་འདིས་འཛམ་གླིང་གི་སེམས་ཅན་ཐ་ན་དུད་འགྲོ་ཡན་ཆད་
ལ་གནོད་པ་ཚབས་པོ་ཆེ་བྱས་པ་བགྲང་གིས་མི་ལོང་ངོ༌། །འདི་དག་གིས་མཚོན་
པའི་གདུག་རྩུབ་ཀྱི་སྤྱོད་ངན་དེ་རྣམས་བོད་དུ་མི་འབྱུང་བའི་ཐབས་བྱ་རྒྱུ་ལ་ཐམས་
253



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཅད་ཀྱིས་ངེས་པར་དུ་དོ་སྣང་བྱེད་དགོས། ད་ལྟ་འཛམ་གླིང་གི་མཁས་པ་དང་ཡ་
རབས་ཀྱི་སྐྱེ་བོ་ཤིན་ཏུ་མང་པོ་རྣམས་ཀྱིས་ཤ་ཁྲག་གི་ཁ་ཟས་འདི་ལ་སྐྱོན་ཆེན་པོར་
བལྟ་བཞིན་པ་ཡིན་ལ། ཤ་ཁྲག་གི་ཁ་ཟས་མི་བསྟེན་པའི་མི་ཚོགས་ཀྱང་ཇེ་བས་ཇེ་
མང་དུ་འགྲོ་བཞིན་ཡོད་པ་ནི་སྤྲིན་གསེབ་ཀྱི་ཉི་འོད་བཞིན་རེ་སྒུག་དང་ཡིད་སྨོན་གྱི་
གནས་སོ། །ད་ལྟ་རང་རེ་བོད་ཀྱི་ཡུལ་དུའང་ས་གནས་མང་པོར་སྔོ་ཚོད་སྣ་ཚོགས་
དང་ཤིང་ཏོག་གི་རིགས་སོགས་མང་ཙམ་འོང་བཞིན་ཡོད་ལ། འདི་དག་གིས་ཤའི་
ཁ་ཟས་ཀྱི་རོ་དང་བཅུད་གཉིས་ཆར་གྱི་ཚབ་ཀྱང་འོང་བས་ནི། ཡུལ་གྲུ་མང་པོ་ཞིག་
ཏུ་ཤ་མི་བཟའ་བའམ་ཇེ་ཉུང་དུ་གཏོང་བའི་མཐུན་རྐྱེན་ལེགས་པར་ཚང་བས་སེར་
སྐྱ་ཡོངས་ཀྱིས་ཤའི་ཁ་ཟས་འདི་ལ་ནུས་པ་ཅི་ཡོད་ཀྱིས་འཛེམས་པར་བྱ་དགོས་ཏེ། །
ཤ་ཟ་བའི་དབང་གིས་སྲོག་ཆགས་ཤིན་ཏུ་མང་པོའི་སྲོག་ལ་གནོད་ཅིང་སྡུག་བསྔལ་
དཔག་ཏུ་མེད་པ་མྱོང་དུ་འཇུག་པའི་ཕྱིར་རོ། ། ་་་་་
དེར་མ་ཟད་ཤ་ཟོས་པས་རང་གི་ལུས་ལའང་ནད་སྣ་ཚོགས་སྐྱེད་ཅིང་ཚེ་ཐུང་བར་་་་་
འགྱུར་ཏེ། སྔོན་གྱི་ཚན་རིག་པ་དང་གསོ་རིག་པ་དག་གིས་ཤའི་ཁ་ཟས་ཀྱི་ཕྱོགས་
འདིར་ནོར་འཁྲུལ་ཤིན་ཏུ་ཚབས་པོ་ཆེ་ཞིག་ཤོར་ཏེ། སྐབས་དེར་ཁོང་ཚོས་ཤའི་
བཟའ་བ་འདིས་ལུས་ཁམས་ལ་གནོད་པ་ཅི་ཡང་མེད་པར་མ་ཟད་བཅུད་དང་དྲོད་ཀྱིས་
ཕན་པ་ཡོད་པར་རློམ་ནས་ཚན་རིག་སློབ་གསོའི་དཔེ་དེབ་ནང་དུའང་བྲིས། སློབ་
གྲྭའི་དགེ་རྒན་ཚུན་ཆད་ཀྱིས་དར་སྤེལ་བྱས། འཛམ་གླིང་འཁྲུག་ཆེན་གཉིས་པ་ཚུན་
ཆད་ནས་མི་རྣམས་ཀྱིས་འདི་ནི་ཚན་རིག་གི་གྲུབ་དོན་དང་། ཟས་ལ་ལོངས་སྤྱོད་
ཚུལ་ཆེས་སྔོན་ཐོན་ཞིག་ཡིན་སྙམ་སྟེ། དེ་དག་གི་རྗེས་སུ་འབྲངས། དེའི་དབང་གིས་
དུད་འགྲོའི་རིགས་དུང་ཕྱུར་ཕྲག་བགྲང་གིས་མི་ལོང་པ་ཞིག་དམར་གསོད་བཏང་
བར་མ་ཟད། མི་ཁྲི་འབུམ་མང་པོའི་ཚེ་སྲོག་གི་མཇུག་དུས་མིན་དུ་རྫོགས་པར་བྱས།
254



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
འཛམ་གླིང་གི་སྔོན་ཐོན་རྒྱལ་ཁབ་ཨ་མེ་རི་ཁའི་མི་རྣམས་ཀྱིས་གོང་གི་ལྟ་བ་དེ་ཚད་
མར་བྱས་ཏེ། ཤ་རབ་ཏུ་མང་པོ་ཟོས་པས་མིའི་བརྒྱ་ཆ་ལྔ་བཅུ་དེ་སྙིང་ནད་དང་ཁྲག་
ཤུགས་མཐོ་བ་དང་ཁྲག་རྩའི་ཕྱོགས་ཀྱི་ནད་ཀྱིས་ཤི་བར་གྱུར། ཨེ་ཤ་ཡ་དང་ཨ་ཧྥེ་
རི་ཁའི་རྒྱལ་ཁབ་དབུལ་པོ་ཤའི་རིགས་མང་པོ་བཟའ་རྒྱུ་མི་རྙེད་པ་དེ་དག་གི་ནང་་་་
དུ་ནད་དེ་རིགས་ཀྱིས་ཤི་བ་ཤིན་ཏུ་ཉུང་བར་མཐོང་བ་ན། ཚན་རིག་པ་དང་གསོ་
རིག་པ་དག་གིས་སླར་ཡང་དེ་ཕྱོགས་སུ་དོ་སྣང་གསར་བ་ཞིག་མི་བྱེད་ཀ་མེད་བྱུང་
སྟེ༑ ཨ་རིའི་ཁཱང་ལེར་སློབ་གྲྭ་ཆེན་མོའི་དགེ་རྒན་ཁུན་ཕོར་ཞེས་པས་ཀྲུང་གོར་
ཞིབ་འཇུག་རྒྱ་ཆེན་པོ་ཞིག་བྱས་ཏེ། རྫོང་ཁག་ལྔ་བཅུ་ང་དྲུག་ལས་རྫོང་རེ་ནས་
མི་བརྒྱ་རེ་བསྡུས། ཁྱོན་མི་ལྔ་སྟོང་དྲུག་བརྒྱ་ལ་ལོ་འགའ་ཞིག་གི་ཡུན་དུ་ཞིབ་
བརྟགས་བྱས་པས་རྒྱུན་དུ་འབྲས་དང་སྔོ་ཚོད་ཙམ་ལས་ཤ་ཆེར་མི་ཟ་མཁན་རྣམས་
ལ་ནུ་མའི་འབྲས་སྐྲན་དང༌། གཞང་དཀར་ནག་གི་འབྲས་སྐྲན། གློ་བའི་འབྲས་
སྐྲན་སོགས་ནད་རིགས་དེ་རྣམས་ཡོད་པ་ཤིན་ཏུ་ཉུང་བར་མཐོང་། ། དེ་བཞིན་དུ་
ཐའེ་ཝན་སློབ་གྲྭ་ཆེན་མོའི་དགེ་རྒན་ཁྲིན་རེ་ཧྲན་གྱིས་ཀྱང་ལོ་གཉིས་ཀྱི་རིང་ལ་ས་
གནས་སོ་སོའི་དགོན་པ་བཞི་བཅུ་ཞེ་དགུའི་ནང་དུ་བཞུགས་པའི་ཤ་མི་བཞེས་པའི་
རབ་ཏུ་བྱུང་བ་ཉིས་བརྒྱ་ཞེ་དགུ་དང༌། དེ་དག་ལས་གཞན་ཤ་ཟ་བའི་མི་ཆིག་སྟོང་
ལྔ་བཅུ་ང་བདུན་ལ་ཕན་ཚུན་བསྡུར་ཏེ་ཞིབ་བརྟགས་བྱས་པས་ཤ་མི་བཞེས་པ་དེ་་་
རྣམས་ལ་ཁྲག་ཤུགས་མཐོ་བ་དང་སྙིང་ནད་དང་ཁྲག་རྩའི་ཕྱོགས་ཀྱི་ནད་རྣམས་ཤིན་
ཏུ་དཀོན། ཤ་ཟ་བ་རྣམས་ལ་ནད་འདི་རྣམས་ཡོད་པ་མང་། ཤ་མ་ཟོས་ཀྱང་
ལུས་ཀྱི་ཟུངས་མི་འདང་བ་དང་ཁྲག་དམའ་ཆེས་པའི་ནད་རྣམས་ཀྱང་མི་འབྱུང་བར་
གསལ་བོར་མཐོང་ངོ་། །
འོ་ན་ཤ་ཟ་བ་ལ་དེ་འདྲའི་ནད་མང་བ་གང་ཡིན་ཞེ་ན། སྲོག་ཆགས་ཀྱི་ལུས་ལས་
255



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བྱུང་བའི་སྣུམ་དེ་ཟོས་ན་མིའི་ཁྲག་ནང་གི་སྣུམ་ཚད་མཐོ་བར་འགྱུར་ལ། དེའི་
དབང་གིས་ཁྲག་གར་མོར་གྱུར་ཏེ། ཁྲག་རྩ་འཚང་བ་དང༌། ཁྲག་རྩའི་ནང་དུ་ལེགས་
པར་མི་རྒྱུ་བས་སྙིང་ནད་སྐྱེད་པ་དང་། དེང་སང་མིས་གསོས་པའི་བ་ལང་དང་ཕག་
བྱ་སོགས་དུད་འགྲོ་རྣམས་གསོ་བའི་ཚེ་ན་དེ་དག་མྱུར་དུ་ཆེ་བར་འགྱུར་བའི་ཕྱིར་དུ་
རྫས་འགྱུར་གྱི་རིགས་སྣ་ཚོགས་པ་བཟར་འཇུག དུད་འགྲོ་རྣམས་ཀྱི་བཟའ་ཆས་སྔོ་
ལྡུམ་གྱི་སྟེང་དུའང་འབུ་གསོད་པའི་ཕྱིར་དུ་དུག་མང་དུ་ལྡུག་ལ། དུད་འགྲོའི་བཟའ་
ཆས་ཡིན་པས་དུག་སེལ་གྱི་ཐབས་ལའང་ཆེར་མི་འབད། སྲོག་ཆགས་བསད་ཟིན་
པའི་འོག་ཏུ་ཤ་མི་རུལ་བའི་ཕྱིར་དུ་ཤའི་སྟེང་དུ་རུལ་འགོག་སྨན་རྫས་འདེབས། དེ་
དག་ཐམས་ཅད་མིའི་ལུས་ལ་གནོད་པའི་དུག་ཅན་འབའ་ཞིག་ཡིན་ནོ། །
གཞན་ཡང་ཧྥ་རེན་སིའི་སྐད་གྲགས་ཅན་གྱི་རྫས་འགྱུར་རིག་པ་པ་ལྡན་ཇི་ཞེས་པ་་་
དང་ཨ་རིའི་སེམས་ཁམས་རིག་པ་པ་ཨེར་མ་ཁེ་གཉིས་ཀྱིས་ཞིབ་འཇུག་བྱས་པས།
སེམས་ཅན་གང་ཡིན་ཡང་གསོད་པའི་ཚེ་ན་འཇིགས་སྐྲག་དང་སྡུག་བསྔལ་ཧ་ཅང་
ཆེན་པོ་འོང་གིན་ཡོད་ལ། སེམས་ཀྱི་ཚོར་ཤུགས་ཆེན་པོ་དེའི་དབང་གིས་སེམས་
ཅན་དེའི་ལུས་ལས་དུག་ཅན་གྱི་རྫས་འགྱུར་ཞིག་འབྱུང་སྟེ། དེ་སེམས་ཅན་རྣམས་
ཤི་བ་ན་དེའི་ཤའི་ནང་དུ་གནས་པར་འགྱུར་ཏེ། དཔེར་ན། མི་ཞིག་ཞེ་སྡང་དྲག་པོ་
ལང་བ་ན་དེའི་ཁ་རླངས་དེ་ཤེལ་གྱི་སྦུ་གུ་གྲངས་མོ་ཞིག་གི་ངོ་ལ་ཆགས་སུ་བཅུག་
ན༑ ཞེ་སྡང་མེད་པའི་གནས་སྐབས་ཀྱི་ཁ་རླངས་དེ་ལྟར་བྱས་པའི་ཁ་དོག་དང་ཡང་
མི་འདྲ་ལ། རླངས་པ་དེ་སྨན་ཁབ་ཀྱི་ཆུར་བསྒྱུར་ཏེ། བྱི་བའི་ལུས་ལ་བཏང་ན་བྱི་བ་
དེ་དུས་ཚོད་སྐར་མ་འགའ་ཞིག་སོང་ཚེ་དུག་གིས་འཆི་བར་འགྱུར། དེ་བཞིན་དུ་མ་
ཞེ་སྡང་ལང་བའི་དུས་སུ་བུ་ལ་ནུ་འོ་འཐུང་དུ་བཅུག་ན། བུ་ལ་དུག་ཞུགས་ནས་ནད་
ཀྱིས་ཐེབས་པར་འགྱུར་བ་དང་། དུག་ཅན་གྱི་ནུ་འོ་འདིས་བྱིས་པ་ཆུང་ངུ་ཤི་བར་
256



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
གྱུར་པའང་འཛམ་གླིང་གི་ཁྱོན་ན་རྟག་ཏུ་མཐོང་རྒྱུ་ཡོད་པ་ལྟ་བུ་ཡིན། ཤ་དེ་མིས་
ཟོས་པ་ན་དུག་གིས་ཐེབས་པར་འགྱུར་ཞེས་ཟེར་རོ། །
དེ་བཞིན་དུ་ཤའི་ནང་དུ་སྲིན་འབུ་ཤིན་ཏུ་མང་པོ་ཡོད་པ་ཆེ་ཤེལ་གྱིས་བལྟས་ན་་་་་་
ཤིན་ཏུ་གསལ་བར་མཐོང་ཐུབ། མིས་ཤ་དེ་ཟོས་པ་ན་སྲིན་བུ་དེ་དག་ལུས་ལ་
ཞུགས་ནས་ནད་སྣ་ཚོགས་པ་སྐྱེད་དེ། ཚུལ་འདི་སངས་རྒྱས་ཀྱིས་ཀྱང་མདོ་ལས་
གསལ་བར་གསུངས་སོ། །ཁོ་ལོམ་པུ་ཡ་སློབ་གྲྭ་ཆེན་མོའི་རབ་འབྱམས་པ་ཧན་
ཏིན་གྱིས། ཤ་ཟ་བའི་རིགས་སུ་གནས་པའི་སེམས་ཅན་གྱི་རྒྱུ་མ་ཐུང་ལ། ཁྱད་པར་
དུ་རྒྱུ་ཆེན་དྲང་ཞིང་འཇམ། ཤ་མི་ཟ་བའི་སེམས་ཅན་རྣམས་ཀྱི་རྒྱུ་མ་དེ་ལས་ལྡོག་
སྟེ་རིང༌། དེའི་རྒྱུ་མཚན་ཡང་ཤའི་བཅུད་འཇུ་བ་མགྱོགས་པས་རྒྱུ་མའི་ནང་དུ་ཡུན་
རིང་གནས་མི་དགོས་པས་ཡིན་ཞེས་ཟེར། མི་དང་ཤ་མི་ཟ་བའི་སྲོག་ཆགས་གཞན་
རྣམས་ཀྱི་རྒྱུ་མ་ནི་རང་གི་ལུས་ལས་དྲུག་འགྱུར་གྱིས་རིང་བས་ཤ་ཟོས་ན་རྒྱུ་མའི་ནང་
དུ་ཡུན་རིང་གནས་པས་རུལ་ནས་དུག་ཏུ་འགྱུར། དེས་ན་མི་རྣམས་ཀྱིས་ཤ་ཟ་བ་
ཤིན་ཏུ་མི་འཚམ་ཞེས་ཟེར་རོ། ། །
མདོར་ན་ཤ་ཟོས་པས་ལུས་ལ་ནད་མང་དུ་སྐྱེད་པ་དང་ལུས་ཅུང་ཟད་འགུལ་སྐྱོད་བྱས་
པ་ཙམ་གྱིས་ངལ་ཞིང་དུབ་སླ་བ་དང་། གཉིད་རྒྱུར་དགའ་བ། རིག་པ་མི་དྭངས་པ་
སོགས་ཉེས་པ་མང་པོ་འོང་བ་ནི་ཐམས་ཅད་ལ་ཡོངས་གྲགས་སུ་གྱུར་ཡོད་དོ། ། །
ཡང་སྔར་གྱི་སུའུ་ལེན་རྒྱལ་ཁབ་ཀྱི་ཚན་རིག་པ་དག་གིས་ཕུག་རོན་རྣམས་ལས་ཁྱུ་
གཅིག་ཤ་བྱིན་ནས་གསོས། ཁྱུ་གཅིག་ལ་བཟའ་བ་གཞན་བྱིན་ནས་གསོས་ཏེ་
བརྟགས་དཔྱད་བྱས་པས་ཟླ་བ་གཅིག་གི་རྗེས་སུ་ཤས་གསོས་པ་རྣམས་གདུག་རྩུབ་
ཆེ་བ་དང་ཁྲོ་སེམས་སྐྱེ་སླ་བར་གྱུར། གཞན་རྣམས་གཤིས་རྒྱུད་འཇམ་པོར་གྱུར་བ་
མངོན་སུམ་དུ་མཐོང་། དེ་ལས་གཞན་པའི་སྲོག་ཆགས་མང་པོ་ལའང་དེ་ལྟར་དུ་
257



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བརྟགས་པས་ཕལ་ཆེར་འདྲ་བར་བྱུང༌། བདག་ཅག་གི་སྟོན་པ་སངས་རྒྱས་ཀྱིས་
ཀྱང་ཤ་ཟ་བ་རྣམས་ལ་བྱམས་པའི་སེམས་མེད་པར་འགྱུར་བར་གསུངས་སོ། །
དེ་ལྟར་ཚེ་འདིར་ནད་སོགས་ཉེས་པ་མང་དུ་སྐྱེད་པར་མ་ཟད་ཚེ་ཕྱི་མར་སྟག་གཟིག་
སོགས་སེམས་ཅན་མང་པོ་གསོད་པའི་དུད་འགྲོའི་ལུས་བླངས་ནས་སྡིག་པ་ཚབས་
ཆེན་གསོག དེའི་དབང་གིས་དམྱལ་བར་སྐྱེ་བའི་ཉེན་ཁའང་ཤིན་ཏུ་ཆེ་བའི་ཕྱིར་རོ།།
དེ་ལྟར་ཤ་ཟ་བ་འདི་སྤྱིར་ཉེས་པ་ཆེ་བས་རྩ་བ་ནས་མི་བཟའ་བ་ཞིག་ཨེ་འོང་བལྟ་
དགོས་ལ། ཁྱད་པར་དུ་སྦལ་སྦྲུལ་འབུ་སྲིན་སོགས་སྲོག་ཆགས་ཐམས་ཅད་ཁ་ཟས་
སུ་བྱེད་པའི་ལུགས་སྲོལ་འདི་རྒྱ་ནག་གི་ཡུལ་གྲུ་སྤྱི་དང་ཁྱད་པར་ལྷོ་རྒྱུད་དུ་ཤིན་ཏུ་
དར། དེང་དུས་རྒྱ་བོད་གཉིས་འབྲེལ་འདྲིས་ཆེ་བ་དང་། བོད་རྣམས་ཅོལ་ཆུང་བས་
ངན་སྤྱོད་རྣམས་འགོས་སླ། དེས་ན་སྲོལ་ངན་འདི་དག་བོད་ནང་དུ་མི་དར་བ་ཆེས་
གལ་ཆེ་བས་ཅིས་ཀྱང་གཟབ་པར་བྱ་དགོས་སོ། །
གཉིས་པ་བཏུང་བ་ནི། བཏུང་བ་རྣམས་ལས་ཆང་རག་འདི་ཉེས་པ་ཀུན་གྱི་རྩ་བ་
ཡིན༑ རང་རེ་བོད་ལ་མཚོན་ན་མཐོ་ཁྲི་ཐོག་གི་རྒྱལ་པོ་ནས་དམའ་ལམ་སྲིང་གི་
འཁྱམ་པོ་ཡན་ཆད་ལ་ཆང་འདིས་གནོད་པ་བསྐྱལ་བ་བགྲང་གིས་མི་ལང་། བོད་
རྗེ་ཁྲི་རལ་བ་ཅན་ལྷོ་འཛམ་བུ་གླིང་གི་ཡུལ་གྲུ་གསུམ་གཉིས་ལ་དབང་སྒྱུར་བ་ཡང་
ཆང་གིས་མྱོས་པས་སྡིག་བློན་དག་གིས་རྒྱལ་པོའི་སྐུ་སྲོག་ལ་བསྡོ་བའི་གོ་སྐབས་་་་་
རྙེད་དེ། བོད་གངས་ཅན་གྱི་སྐྱིད་པའི་རྒྱལ་རབས་ཕྱེད་དང་བཅུ་གསུམ་དང་ཤིན་ཏུ་
སྐྱིད་པའི་རྒྱལ་རབས་ལྔའི་མཇུག་གཏན་ཏུ་རྫོགས་པར་གྱུར། དར་མ་འུ་དམ་བཙན་
ཡང་ཆང་རག་ལ་དགའ་ཞིང་སྤྱོད་པ་ངན་པས་རྐྱེན་བྱས་ཏེ་ཆེན་པོ་བོད་ཀྱི་རྒྱལ་ཁབ་
སོག་མའི་ཕོན་ཐག་ཆད་པ་བཞིན་དུ་སིལ་བུར་འཐོར་བ་ལ་ལྟོས། དེ་བཞིན་དུ་
གནའ་དང་དེང་རབས་ཀྱི་རིག་པའི་གནས་ལ་མཁས་ཤིང་མཛངས་པའི་སྐྱེ་བོའམ་
258



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
གླུ་དང་ཟློས་གར་སོགས་ལ་ཕུལ་དུ་བྱུང་བའི་སྒྱུ་རྩལ་པ་དག་ཀྱང་ཆང་གིས་མྱོས་པ་
ན༑ ངོ་ཚ་ཁྲེལ་ཡོད་རང་གི་ཐོབ་ཐང་རྣམས་གཏིང་ནས་བརྗེད་དེ། མཁས་པའི་
ཚོགས་སུ་མི་འོས་པའི་གཏམ་དང་སྤྱོད་པ་སྣ་ཚོགས་བྱས་ཏེ། རང་ཉིད་རང་གིས་
དམའ་འབེབས། ཡོན་ཏན་གཞན་ཇི་ལྟར་ཡོད་ཀྱང་ཆང་གི་ཉེས་པ་དེའི་ཆ་ནས་ཀུན་
གྱིས་ཁྲེལ་ཞིང་མཐོང་ཆུང་བྱ་བའི་ཡུལ་དུ་གྱུར། དཔའ་བོ་སྟག་སེང་ལྟ་བུ་དག་ཀྱང་
ཆང་གིས་མྱོས་པ་ན། སྡར་མ་ཝ་འདྲ་བ་དག་གི་ལག་འོག་ཏུའང་དཀའ་ཚེགས་མེད་
པར་འགྲོ མཐུན་པོ་སྤུན་མཆེད་ལྟ་བུ་དག་གིས་ཀྱང་མཉམ་དུ་ཆང་བཏུང་ནས་བཟི་
བ་ན་རྒྱུ་མཚན་གཞན་ཅི་ཡང་མེད་པར་ཚིག་རེ་བཤད་ཚུལ་ཙམ་གྱིས་འཐབ་ཅིང་་་་་
གཅིག་གིས་གཅིག་གསོད་པར་བྱེད། དབང་ཤུགས་ཅུང་ཟད་ཡོད་པ་དག་གིས་ཆང་
གིས་བཟི་བ་ན་དོན་མེད་ཀྱི་མི་རྣམས་ལ་ལུགས་དང་མི་མཐུན་པའི་བརྙས་བཅོས་སྣ་
ཚོགས་བྱེད། ཕལ་བ་རྣམས་ཀྱིས་ཀྱང་རང་གི་ཆུང་མ་དང་། ཕྲུ་གུ བཟའ་མི་རྣམས་
དོན་མེད་དུ་རྡུང་རྡེག་བྱེད་ཅིང་སེམས་གསོད་པའི་ཚིག་ངན་སྣ་ཚོགས་པ་སྨྲ། གསང་
འོས་ཀྱི་གཏམ་ཐམས་ཅད་མི་ལ་ལྷུག་པར་འཆད། དོན་ཆེན་གྱི་བྱ་བ་ཐམས་ཅད་
འཆོར་ཏེ། སློབ་གྲྭའི་སློབ་མ་རྣམས་ཀྱི་སློབ་སྦྱོང༌། ཤེས་ལྡན་ཕུགས་བསམ་ཅན་
རྣམས་ཀྱི་འབད་པ་སོགས་སྙིང་པོ་ཅན་གྱི་བྱ་བ་ཐམས་ཅད་ལ་བློ་ཁ་མི་ཕྱོགས། །
གལ་ཏེ་ཕྱོགས་ནའང་ཚུལ་མིན་ལུགས་མིན་ཞིག་ལས་མི་བྱེད། མཐར་རང་གི་ལུས་
ཀྱང་ནད་ཀྱིས་ཟིན་ནས་འཆི་བར་འགྱུར་ཞིང་། ཆང་བཟི་བར་བཏུང་བ་མི་དགེ་བ་
ཡིན་པས་དེའི་རྣམ་སྨིན་གྱིས་ཚེ་ཕྱི་མར་ངན་སོང་དུ་འགྲོ་བའི་ཉེན་ཡང་ཡོད། སྟོན་
པ་སངས་རྒྱས་ཀྱིས་རྩ་རྩེའི་ཐིགས་པ་ཙམ་ཞིག་སུས་འཐུང་བ་དེ་ངའི་སློབ་མ་མིན་
ལ་ང་ཡང་མི་དེའི་སྟོན་པ་མིན་ཞེས་གསུངས་ཏེ། དེའི་རྒྱུ་མཚན་ཡང་སྔོན་དགེ་སློང་
ཞིག་གིས་རི་ཁྲོད་ན་ཉམས་ལེན་མཛད་དེ་བཞུགས་པའི་དྲུང་དུ་བུད་མེད་ཅིག་གིས་
259



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཆང་བུམ་པ་གང་བཟུང་། ར་མ་ཞིག་ཁྲིད་དེ་འོངས་ནས་དགེ་སློང་དེ་ལ་ཡང་ན་ཁྱོད་
ཀྱིས་ར་མ་འདི་སོད། ཡང་ན་ང་ལ་མི་ཚངས་བ་སྤྱོད། དེ་མིན་ན་ཆང་བུམ་པ་གང་པོ་
འདི་འཐུང་ཞེས་ཟེར་བ་ན། དགེ་སློང་གིས་ར་མ་གསོད་པ་དང་མི་ཚངས་པར་སྤྱོད་
པ་ནི་ཤིན་ཏུ་མི་ རིགས་ པས་ དེ་ལས་ཆང་འདི་བཏུང་སྙམ་ནས་ཆང་དེ་འཐུང་བས་
བཟི་ནས་མི་ཚངས་པ་སྤྱད། ར་མའང་བསད་པའི་ལོ་རྒྱུས་ལྟ་བུ་ཡིན། དེས་ན་ཆང་
ནི་ཚེ་འདི་ཕྱི་གཉིས་ཀར་འཕུང་བར་བྱེད་པ་ཡིན་པས་ཕོ་མོ་སུས་ཀྱང་བཏུང་མི་རུང༌།
འགའ་ཞིག་གིས་ཆང་ལ་བྱིན་རླབས་བྱས་པ་དང་ཚོགས་ཆང་བཏུང་ཆོག་ཅེས་ཟེར་
བ་ཡོད་ཀྱང་དེ་དག་ནི་ཆོས་ཕྱོགས་ནས་བཤད་ན་ཁུངས་མེད་ཀྱི་རྟོག་བཟོ་ཁོ་ན་ཡིན།
དེས་ན་ཚོགས་ཆང་གི་ནང་དུ་མཛུབ་མོ་བཅུག་ནས་དེ་ཁ་ལ་རེག་པ་ཙམ་བྱེད་དགོས།
འཇིག་རྟེན་གྱི་ཕྱོགས་ནས་བཤད་ན་བྱིན་རླབས་བྱས་པར་གྲགས་པའི་ཆང་དང་་་་
ཚོགས་ཆང་གིས་ཀྱང་གོང་གི་ཉེས་པ་དེ་རྣམས་ཐམས་ཅད་ཇི་བཞིན་དུ་སྐྱེད་པས་་་་་
ཆང་ཕལ་བ་དང་ཁྱད་པར་ཅི་ཞིག་ཡོད། ཁ་གཡར་ས་སྣ་ཚོགས་པ་བཙལ་ཏེ་རང་
གིས་རང་མགོ་སྐོར་བ་ལ་དགོས་པ་མེད་ཅིང་། དེང་སང་བཏུང་བའི་རིགས་མངར་
པོ་སྐུར་པོ་གང་དགོས་ཀྱང་ཇི་འདྲའི་ཞིམ་པོ་དག་འདུག་སྟེ། དེ་དག་གིས་ཁ་ཨེ་ཆོད་
ལྟོས་ཤིག གསུམ་པ་ནང་འཁྲུག་ཞི་འཇགས་བྱ་རྒྱུ། དེང་སང་བོད་ཀྱི་སྤྱི་ཚོགས་ཀྱི་
ནང་ན་མི་བདེ་བར་བྱེད་པའི་རྩ་བ་གཅིག་ནི་རྩྭ་ས་རྩོད་གླེང་གི་འཐབ་རྩོད་འདི་རེད།
འཐབ་རྩོད་འདིས་ཁྱིམ་ཚང་དང་ཁྱིམ་ཚང་། ཚོ་བ་དང་ཚོ་བ། ཡུལ་ཚོ་དང་ཡུལ་ཚོ།
རྫོང་ཁག་དང་རྫོང་ཁག ཞིང་ཆེན་དང་ཞིང་ཆེན་གྱི་བར་དུ་མི་གསོད་པ་དང༌། །
རྒྱུ་བརླག་པ་སོགས་ཀྱིས་སྡུག་བསྔལ་སྣ་ཚོགས་པ་བཟོ་དང་བཟོ་བཞིན་པ་ཡིན།
འཐབ་རྩོད་ཀྱི་རྒྱུ་རྐྱེན་རྒྱ་ཁྱོན་ཆེན་པོ་ཅན་འདི་ལྟ་བུ་གཞན་གཅིག་ཀྱང་མི་འདུག །
དེ་ལྟར་མི་བརླག་རྒྱུ་བརླག་བྱས་པའི་མཇུག་འབྲས་ལ་དོན་དེ་འགྲུབ་དང་འདི་གྲུབ་
260



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཅི་ཡང་མེད་པར་ཚེ་འདིར་སྡོད་ལོམ་མེད་པ་ཞིག་དང་། ཚེ་ཕྱི་མར་འགྲོ་ལམ་མེད་པ་
ཞིག་བྱེད། དེར་མ་ཟད་རྩོད་གླེང་འདི་ལ་བརྟེན་ནས་ཉེས་པ་གཞན་ཡང་མང་པོ་
འབྱུང་སྟེ། ཚོ་བ་གཉིས་རྩོད་གླེང་དུ་གྱུར་པ་ན། ཕྱོགས་གཉིས་ཀས་འཁྲུག་རྩོད་ཀྱི་
ཆེད་དུ་མེ་མདའ་མང་པོ་གྲ་སྒྲིག་བྱེད། ཚོང་པ་ཤེས་མེད་ཀླད་ལོག་དག་གིས་གང་དུ་
རྩོད་གླེང་ཡོད་ས་དེར་མེ་མདའ་མང་པོ་ཁྱེར་ནས་ལྐོག་འཚོང་བྱེད། དེའི་རིན་དུ་ཁྱིམ་
ཕུགས་ཀྱི་རྒྱུ་རྫས་དང༌། སྒོ་ཁའི་ནོར་ཐམས་ཅད་མེད་པར་བྱེད། མེ་མདའ་རེ་རེའི་
རིན་དུ་གཡག་ཉི་ཤུ་རྩ་གྲངས་རེ་བསད་དེ་དེའི་ཤ་རིན་དང་ཁྲག་རིན་རྣམས་འཇལ།
མེ་མདའ་དེས་མི་བསད་དེ་སླར་ཁྱིམ་གཞི་ཡོངས་རྫོགས་མི་སྟོང་དུ་བྱིན་ནས་ཁྱིམ་
ཚང་མང་པོ་འཚོ་ཐབས་གཏན་ནས་མེད་པར་གྱུར། འཁོན་འཛིན་གྱིས་ཉིན་
མཚན་ཀུན་ཏུ་རྐུ་འཕྲོག་བྱས་ཏེ། ཉམས་ཆུང་རྣམས་འཇིགས་སྐྲག་འབའ་ཞིག་
གིས་དུས་འདའ། མཐར་བོད་ཀྱི་ནང་ཁུལ་དུ་མཐུན་སྒྲིལ་མེད་པའི་དབང་གིས་
གང་ལའང་བསམ་བློ་མི་མཉམ་པས་ནང་རུལ་དུ་འགྱུར་རོ། །
ཚེ་ཕྱི་མའི་དབང་དུ་བྱས་ན། ཕར་ཕྱོགས་ལ་མི་གཅིག་བསད་ཀྱང་ཚུར་ཕྱོགས་ཀྱི་
དམག་མི་ཡོངས་རྫོགས་ལ་མི་སྡིག་དེ་ཆ་ཚང་རེ་ཡོད་པས་དམག་དེར་སོང་ཚད་ཐམས་
ཅད་ངན་སོང་དུ་འགྲོ་དགོས་པ་ཡིན་ནོ། །དེ་ལྟར་དུ་འདི་མེད་ཕྱི་མེད་བྱས་ཏེ། །
འཁྲུག་རྩོད་ཡུན་རིང་བྱས་ཀྱང་ཕྱོགས་གཅིག་རྒྱལ་ངེས་དང་ཕྱོགས་གཅིག་ཕམ་ངེས་
སུ་སོང་བ་ཞིག་གང་ནའང་མེད་དེ། མཐར་ནི་ཡང་གྱོད་བཤད་དེ་ཨེ་འགྲིག་བལྟ་
ཁུལ་བྱེད། དཔེར་ན། ཁམས་བྲག་མགོ་དང་གཙང་རོང་གི་ས་མཚམས་སུ་ས་རྩོད་
བྱུང་ནས་ལོ་བཅུ་གསུམ་གྱི་བར་དུ་འཁྲུག་པ་བྱས། མི་སུམ་ཅུ་ལྷག་ཅིག་གྲིར་ཤི
འོན་ཀྱང་མཐར་འདི་ཐོབ་དང་དེ་འཐོབ་ཅི་ཡང་མ་བྱུང་བར་ཡུལ་མི་རྣམས་འུ་ཐུག་སྟེ།
གྱོད་བཤད་ནས་ཞི་འཇགས་སུ་བཏང་། དེས་ན་གྱོད་བཤད་ནས་ཞི་འཇགས་སུ་
26



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཏོང་རྒྱུ་ཞིག་ཡོད་ཕྱིན། མི་རྟ་མང་པོ་དེ་ཙམ་མ་བསད་པའི་གོང་རོལ་ནས་གྱོད་
བཤད་དེ་ཞི་འཇགས་སུ་ཅིའི་ཕྱིར་མི་གཏོང་། དེས་ན་རང་གི་བསམ་ཚུལ་ལ། །
དེ་སྔོན་ཡུལ་གྲུ་མང་པོར་རྩོད་གླེང་འདི་བྱུང་ནས་ཚོ་བ་དང་ཚོ་བའི་བར་སོགས་སུ་
དམག་དྲངས་ནས་ཤི་རྨས་མང་པོ་བྱས་ཀྱང་དེས་མ་ཞི་ནས། མཐར་ཡུལ་མི་རྣམས་
ཀྱིས་རང་མོས་ཀྱིས་གྱོད་བཤད་པས་འདུམ་སྒྲིག་བྱས་ཤིང་། བྱེད་མ་ཐུབ་པ་གཅིག་
ཀྱང་མི་འདུག གནས་ཚུལ་འདིའི་ཐོག་ནས་ཕན་ཚུན་དམག་དྲངས་པས་འདི་ཕྱི་
གཉིས་ཀར་མི་བདེ་བར་བྱེད་པ་ཙམ་ཞིག་ལས་དོན་གང་ཡང་མི་འགྲུབ་ཅིང་། གྲོས་
མོལ་བྱས་པ་ཉིད་ཀྱིས་དགོས་དོན་འགྲུབ་པ་ཡིན་པར་གསལ་བར་ཤེས་ནུས། དེས་
ན་རྩོད་གླེང་འདི་འབྱུང་བའི་མགོ་རྩོམ་པ་ན། དང་པོ་ཉིད་ནས་ཕན་ཚུན་གསོད་
རྒྱུ་རྐྱང་བ་ལ་བསམ་བློ་མི་གཏོང་པར་འཕྲལ་དུ་ཚོ་བ་དེ་གཉིས་ཀྱི་གཙོ་བོའི་མི་སྣ་
རྣམས་འདུས་ནས་ཞི་བ་དང་གྲོས་མོལ་གྱི་ལམ་ནས་དེ་མ་ཐག་ཏུ་ཞི་འཇགས་སུ་གཏོང་
དགོས། སྤྱིར་ཡང་ཁྱིམ་ཚང་གཉིས་ཀྱི་བར་དུ་རྩོད་གླེང་བྱུང་ཚེ་དེ་ཉིད་ཁྱིམ་
ཚང་གཉིས་ཀྱི་དོན་དུ་བརྩིས་ཏེ། སྤྲ་མེ་སེན་གསོད་བྱེད་པ་ལས་དེ་ག་ཚོ་བ་གཉིས་
ཀྱི་རྩོད་གཞིར་བཟུང་ནས་ཇེ་ཆེར་བཏང་སྟེ། ཕྱོགས་གཉིས་ཆར་གྱིས་དམག་ཕུད་དེ་
ཅི་བསམ་འདི་བསམ་མེད་པར་དམར་འཛིང་བྱེད་པ་ནི་ཆེས་ཤིན་ཏུ་བླུན་པའི་སྤྱོད་
པ་ཡི་མུག་པའི་གནས་ཤིག་རེད། དེ་ཕྱིར་ས་ཕྱོགས་སོ་སོའི་མགོ་དཔོན་དང་བླ་སྤྲུལ་
སོགས་ཡིད་ཆེས་པའི་མི་རྣམས་བསྡུས་ཏེ། རྩོད་གླེང་འདི་སྔོན་འགོག་བྱེད་པའི་གྲ་
སྒྲིག་གི་བྱ་བ་ཞིག་ངེས་པར་དུ་བྱེད་དགོས་པར་འདུག དེ་ཡང་རྩོད་གླེང་འདི་འབྱུང་
ཉེ་བའི་ཡུལ་རྣམས་སུ་ས་རྩོད་འདུམ་འགོག་ཚོ་ཆུང་ཞེས་པའི་དམིགས་བསལ་་་་་
ཚོགས་པ་ཞིག་བཙུགས་ཏེ། ཚོགས་པ་དེས་སྔར་བྱུང་ཟིན་པའི་རྩོད་གླེང་རྣམས་
འདུམ་སྒྲིག་བྱ་རྒྱུ་དང་མ་བྱུང་བ་རྣམས་སྔོན་འགོག་ལེགས་པོ་བྱེད་རྒྱུའི་འགན་ཁུར་
262



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ལ༑ ཕན་ཚུན་གྱི་ཚོ་བ་གཉིས་ཆར་གྱིས་དེའི་ངག་ལ་མཉན་རྒྱུ་བྱས་ན། དེས་ངེས་
པར་དུ་ཕན་པ་རྒྱ་ཆེན་པོ་ཡོད་སྙམ་དུ་སེམས་སོ། །དེས་ན་འབྲོག་ཁུལ་གྱི་ཡུལ་
དགོན་གྱི་མགོ་འཛིན་རྣམས་དང་ལས་བྱེད་པ་རྣམས་ཀྱིས་མྱུར་བ་ཉིད་དུ་འདི་ཕྱོགས་
ལ་བྱ་བ་གྲུབ་འབྲས་ཅན་ཞིག་བསྒྲུབ་རྒྱུ་གལ་ཆེའོ། །
བཞི་པ་མཚོན་ཆ་རྒྱུན་དུ་མི་འདོགས་རྒྱུ། དེང་སང་ཁམས་ཕྱོགས་སོགས་བོད་ཡུལ་
དག་ཏུ་མེ་མདའ་རིང་ཐུང་ཅི་རིགས་པ་ལོ་རེ་ལས་ལོ་རེ་ཇེ་མང་དུ་འགྲོ་བཞིན་ཡོད་
ལ༑ སྐྱེས་པ་རྣམས་ཀྱིས་མི་རེས་གྲི་རིང་པོ་རེ་སྐེད་ལ་དྲངས། མེ་མདའ་རེ་རྒྱབ་ཏུ་
ཁུར་ཏེ། གྲི་དང་མེ་མདའ་ལ་རྒན་ཆ་བྱེད། དེའི་དབང་གིས་མི་མང་པོ་ཚེ་འདིར་
བཙོན་ཁང་དུ་སྡོད་པའམ་རི་མགོར་བྲོས་ཏེ་རི་དྭགས་བཞིན་དུ་མི་ཚེ་སྐྱེལ་བ་དང༌།
ཚེ་ཕྱི་མར་ངན་སོང་དུ་ལྷུང་ནས་སྡུག་བསྔལ་མི་བཟད་པ་མྱང་དགོས་པར་གྱུར། མི་
རིགས་གཞན་ཕལ་མོ་ཆེ་ལ་མཚོན་ན། གྲོང་ཁྱེར་ཆེན་པོ་དག་ཏུ་མི་ས་ཡ་འགའ་རེ་
གནས་ནའང་དེ་རྣམས་ཀྱི་ཁྲོད་ན་མཚོན་ཆ་མངོན་གསལ་དུ་ཐོགས་ཏེ་འགྲོ་བ་རང་
རེ་བོད་ལྟ་བུ་མཐོང་རྒྱུ་ཨེ་འདུག་ལྟོས་ཤིག མཚོན་ཆ་ལ་རྒྱན་ཆ་བྱེད་པ་འདི་བླུན་
པོའི་སྲོལ་ངན་ཐ་ཆད་པ་ཞིག་ཡིན་ལ། ལུས་ན་མཚོན་ཆ་ཡོད་ཕྱིན་དོན་རྐྱེན་ཕྲན་བུ་
རེའི་ཕྱིར་དུའང་ཕན་ཚུན་གསོད་གཅོད་བྱེད། གལ་ཏེ་མཚོན་ཆ་མེད་ན་འཛིང་རྩོད་
ཅུང་ཟད་རེ་བྱུང་ཡང་དེས་མི་བདེ་བ་ཆེན་པོ་མི་འབྱུང༌། དེས་ནི་མཚོན་ཆ་ལུས་དང་
འབྲལ་མེད་དུ་བཅངས་པ་འདིས་བོད་ཀྱི་སྤྱི་ཚོགས་ནང་ཁུལ་དུ་འགལ་རྐྱེན་ཤིན་ཏུ་
ཆེན་པོ་བྱེད་པར་འདུག་པས་སྤང་ཐབས་ལ་བརྩོན་དགོས། ནམ་ཞིག་མཚོན་ཆ་བག་
མེད་དུ་འཆང་བའི་གང་ཟག་མཐོང་ཚེ་དེ་ལ་མི་འོས་པ་དང་སྐྱོན་དུ་བལྟ་བའི་གོ་་་་
ཞིག་བོད་མི་ཡོངས་ལ་ཆགས་ཐུབ་ན། དེ་ནས་བཟུང་བོད་ཀྱི་ཡུལ་འདིར་ད་ལྟ་
བཞིན་དུ་གསོད་གཅོད་འབའ་ཞིག་གིས་དུས་འདའ་མི་དགོས་པ་ཞིག་འོང་བ་ལ་ཐེ་
263



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཚོམ་མེད་པས་གལ་ཆེའོ། །ལྔ་པ་གཙང་སྦྲ་ལ་ནན་ཏན་བྱ་རྒྱུ། གཙང་སྦྲ་འདི་དེང་
གི་དུས་སུ་འཛམ་གླིང་གི་སྐྱེ་བོ་ཡོངས་ཀྱིས་དོ་གལ་ཆེན་པོར་བརྩི་བའི་གནས་སུ་
གྱུར་ཅིང་། དེའི་ཕྱིར་ཡུལ་གྲུ་མང་པོ་ཞིག་ན་གཙང་སྦྲ་མི་བྱེད་པ་དག་ལ་སྐྱེ་བོ་མ་
རབས་དང་བླུན་པོའི་རིགས་སུ་བརྩི་བར་མ་ཟད་ཆད་པ་ཆེན་པོ་གཅོད་པའང་ཡོད།
གྲོང་ཁྱེར་ཆེན་པོ་དག་ན་མི་བྱེ་བ་མན་ཆད་གནས་ཀྱང་ཐམས་ཅད་ལུས་དང་གོས་
སོགས་ལ་དྲིས་མ་གོས་པ་གཙང་སེང་ངེ་བ་དང༌། ལམ་སྲང་དང༌། གླིང་ག་དང་།
ཁང་བཟང་གི་ཕྱི་ནང་སོགས་གང་སར་ཡང་གཙང་ཞིང་གཙང་མར་བྱས་ཏེ་ཤིན་ཏུ་
ཉམས་དགའ་བར་ཡོད་དོ། ། དག་པ་དང་།
རང་རེ་བོད་ལ་མཚོན་ན་ཕྱིའི་གཙང་སྦྲའི་ཐད་ནས་རྗེས་ལུས་ཁོ་ན་ཡིན། བོད་ཡུལ་
ན་གནས་པའི་མི་ཤིན་ཏུ་མང་པོས་ལུས་དང་གོས་ལ་དྲི་མས་ཁྱབ་ཀྱང་བཀྲུ་བར་བྱ་
དགོས་སྣང་ཙམ་ཡང་མི་འཆར། ས་ཕྱོགས་རྣམས་སུ་གད་སྙིགས་གང་འདོད་དུ་འབོ།
གཤང་གཅི་རང་དགར་འདོར་བས་མིའི་ལུས་དང་མི་མང་འདུས་སྡོད་བྱེད་པའི་ས་་་་
ཕྱོགས་རྣམས་སུ་དྲི་མི་ཞིམ་པས་ཁྱབ་སྟེ་རང་གཞན་སུས་བལྟས་ནའང་ཡིད་དུ་མི་་་
འོང་། དེའི་དབང་གིས་སྐྱེ་བོ་གཞན་མང་པོས་མཐོང་ཆུང་དང་བརྙས་ཐབས་བྱེད་
དོ༑ ༑གཙང་སྦྲ་མི་བྱེད་པ་འདི་དོན་གནས་ཀྱི་སྐྱོན་ཆ་ཡིན་པས་གཞན་གྱིས་སྐྱོན་
ཅན་དུ་ལྟ་བར་བྱེད་པ་ལ་མི་འོས་པ་མེད། དེས་ན་དུས་རབས་གསར་བ་འདིའི་ནང་
དུ་བོད་ཀྱི་སེར་སྐྱ་རྒན་གཞོན་ཕོ་མོ་ཐམས་ཅད་ཀྱིས་གཙང་སྦྲ་འདི་ལ་ཅི་མི་སྙམ་དུ་
འཇོག་མི་རུང་སྟེ། ངེས་པར་དུ་བསྒྱུར་བཅོས་བལྟ་རྒྱུ་ཡོད་པ་ཞིག་བྱ་དགོས། ཡུལ་
ཕྱོགས་ཉུང་ཤས་ཤིག་ན་ལུས་ལ་དྲི་ཡོད་པ་ཡོན་ཏན་དུ་བརྩི་བ་ཡོད་ཀྱང་དེ་ནི་རྨོངས་
པ་རྣམས་ཀྱི་བསམ་ཚུལ་ཡིན་ཏེ། མུ་སྟེགས་པ་འགའ་ཞིག་གིས་ལུས་ལ་ཁྲུས་བྱས་
པ་ཙམ་གྱིས་སྡིག་པ་འདག་སྙམ་པ་དང་བོད་འགའ་ཞིག་གིས་ལུས་ལ་ཁྲུས་མ་བྱས་
264



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ན་བསོད་ནམས་གནས་སྙམ་པ་འདི་གཉིས་ཀ་བསམ་ཚུལ་ཕྱོགས་འདྲ་ཡིན། ། རྒྱུ་
མཚན་གཉིས་ཀ་ལ་མེད་མཉམ་ཡིན་པས་གཙང་སྦྲ་མ་བྱས་པ་ལ་ཡོན་ཏན་ཅི་ཡང་
མེད་༑ གཙང་སྦྲ་མ་བྱས་ཕྱིན་དེའི་ཆ་ནས་འཛམ་གླིང་གི་སྔོན་ཐོན་མི་རིགས་ཀྱི་གྲལ་
དུ་ཆུད་ཐབས་མེད། ཕྱིའི་གཙང་སྦྲ་འདི་བྱ་དཀའ་བའང་མ་ཡིན་ལ། བྱས་ན་རིག་པ་
དྭངས་༑ སྣང་བ་སྤྲོ། ལུས་ཁམས་བདེ་བ་ཡིན་པས་དོན་ཡང་ཆེ། ནང་གི་གཙང་སྦྲ་
འབུ་སྲིན་སོགས་སྲོག་ཆགས་སྣ་ཚོགས་ཁ་ཟས་སུ་མི་བྱེད་པ་སོགས་ཡ་རབས་ཀྱི་སྤྱོད་
བཟང་སྔོན་ནས་ཡོད་པ་དག་ཀྱང་མི་ཉམས་པར་བྱ་ཕྱིར་འབད་དགོས་སོ། །
རབ་ཏུ་བྱུང་བ་རྣམས་ཀྱིས་ནི་དམ་པའི་ཆོས་འདུལ་བ་ལས་གསུངས་པ་བཞིན་དུ་ལུས་
དང་གོས་སོགས་གཙང་མ་བྱས་ཏེ་ཕྱི་གཙང་ནང་གཙང་ཞིག་མཛད་ན་དད་ལྡན་དང་བ་
འདྲེན་པའི་མིག་རྒྱན་དུ་འགྲོ་བས་ཕྱག་ལེན་དུ་ཐེབས་པ་གནང་དགོས་ཏེ། དེ་
དགེ་འདུན་གྱི་སྡེ་དང་ཆོས་པ་ཞེས་པ་ཐ་ན་ལུས་ཀྱི་གཙང་སྦྲ་ཙམ་ཡང་བྱེད་མི་ཤེས་
པ༑ མཐོང་བ་ཙམ་གྱིས་ཡིད་མ་དད་པ་བྱེད་པ་ཞིག་ཡིན་ན་མི་ལེགས་སོ། །གལ་ཏེ་
ནང་གི་གཙང་སྦྲ་བྱས་པས་ཆོག་གི་ལུས་མི་གཙང་བ་འདི་ལ་ཕྱི་རོལ་གྱི་བྱི་དོར་བྱས་
པས་ཅི་བྱ་ཞེ་ན། ནང་གི་གཙང་སྦྲ་ཉིད་གཙོ་བོ་ཡིན་མོད་ཀྱི། ཕྱིའི་གཙང་སྦྲ་འདིའང་
གལ་ཆེ་བ་ཞིག་ཡིན་ཏེ་མ་ཡིན་ན་སྟོན་པས་དེའི་ཕྱིར་དུ་བསླབ་པ་འཆའ་བར་ག་ལ་
འགྱུར། ལྷག་པར་དུ་དེང་སང་དུས་ཀྱི་དབང་གིས་ཀྱང་མི་བསྒྲུབ་ཐབས་མེད་ཀྱི་བྱ་
བ་ཡིན་ནོ། །
དྲུག་པ་བྱིས་པ་རྣམས་ཀྱིས་སློབ་སྦྱོང་བྱ་རྒྱུ། དེང་སང་གངས་ཅན་གྱི་ལྗོངས་འདིར་
བྱིས་པ་དང་ན་གཞོན་ཕལ་མོ་ཆེ་ཞིག་ཡིག་རྨོངས་ཁོ་ན་ཡིན་པ་ཀུན་གྱིས་ཤེས་གསལ་
ལྟར་ཡིན། རང་གི་ཡི་གེ་འབྲི་ཀློག་ཙམ་ཡང་མི་ཤེས་ན་རིག་གནས་གཞན་མི་ཤེས་
པ་ནི་དེ་ལས་ཀྱང་སྨོས་ཅི་དགོས། རིག་གནས་མེད་ན་དེང་སང་གི་དུས་འདིར་
265



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
བྱ་བ་ཁྱད་པར་བ་གང་ཡང་སྒྲུབ་མི་ནུས་ཏེ། ཆེ་ས་ནས་བཟོ་ཚོང་སོགས་འཇིག་
རྟེན་པའི་བྱ་བ་དང་། སྤོང་ཀློག་སོགས་འཇིག་རྟེན་ལས་འདས་པའི་བྱ་བ་ཐམས་
ཅད་རིག་གནས་མེད་པས་མི་འགྲུབ་པ་དང་། ཆུང་ས་ནས་ཡིག་ཕྲིན་དང་འགྲུམ་
འགྲུལ། ཐ་ན་ཚོང་ཁང་དང་སྨན་ཁང་ནས་བྱ་བ་ཕྲན་ཚེགས་ཤིག་བསྒྲུབ་པ་ཡན་
ཆད་ལ་དཀའ་ཚེགས་ཆེན་པོ་འོང་བར་འདུག་པ་མངོན་སུམ་ཡིན་པས་མང་དུ་བཤད་
ཅི་དགོས། དེས་ན་བོད་ཀྱི་ཕྲུ་གུ་འདི་རྣམས་མ་འོངས་པའི་བོད་ཀྱི་ཆོས་དང་འཇིག་
རྟེན་གཉིས་ཀྱི་བདག་པོ་ཡིན་ལ། འབྱུང་འགྱུར་བོད་ཀྱི་ལས་དབང་དེ་འདི་རྣམས་
ལ་རག་ལས་ཡོད་པ་ཤེས་དགོས། གལ་ཏེ་འདི་རྣམས་རྨོངས་པ་ཕྱུགས་ལྟ་བུ་འབའ་
ཞིག་ཏུ་གྱུར་ན་བོད་ཀྱི་ཆོས་འཇིག་རྟེན་གཉིས་ཆར་ལ་འཕེལ་རྒྱས་དང་རྒྱུན་འཛིན་
ལེགས་པོ་འབྱུང་བའི་གོ་སྐབས་གཏན་ནས་མེད་པར་ངེས། དེ་བས་ན་ཕ་མ་རྣམས་
ཀྱིས་བྱིས་པ་ཚོས་ར་རྫི་ལུག་རྫི་ཙམ་གྱི་གོ་ཆོད་པ་ནས་བཟུང་རང་གི་ཚེགས་ལེན་ཙམ་
ལ་བསམས་ནས་དེ་ཁོ་ནར་འབད་དུ་འཇུག་པ་ནི་ངེས་པར་དུ་གསེར་ནག་གི་བྲེ་ཁར་
མི་བལྟ་བར་རམ་ནག་གི་ཕུལ་ཁར་བལྟ་ཟེར་བ་ལྟ་བུ་ཁོ་ན་ཡིན་ཏེ།
ར་ལུག་འཚོ་རྫི་ཙམ་གྱི་ཕྱིར་དུ་བྱིས་པ་ཚོའི་ཚེ་གང་གི་མདུན་ལམ་བཟང་པོ་ཇི་སྙེད་
ཅིག་ཡོད་པ་ཐམས་ཅད་བརླག་པར་བྱས་པའི་ཕྱིར་རོ། །ཡང་འགའ་ཞིག་གིས་
བྱིས་པ་ཚོར་ཤ་ཚ་མདོག་གིས་སློབ་གྲྭར་གཏོང་མི་བྲ་ཁུལ་བྱེད་མོད། དེ་ཡང་བྱམས་
སེམས་གོ་ལོག་ཏུ་གྱུར་པ་ཡིན་ཏེ། ཕྲུག་གུ་རྣམས་ཀྱིས་ཡོན་ཏན་སྦྱངས་ནས་སོ་སོའི་
མི་ཚེ་བཟང་པོ་ཞིག་སྐྱེལ་བའི་གྲ་སྒྲིག་བྱེད་པ་ལ་ཤ་ཚ་ཅི་དགོས། ཤ་ཚ་བྱེད་ན་བྱེད་
རིན་ཆོག་པ་ནི་ཕྲུག་གུ་ཚོར་ཡོན་ཏན་གང་ཡང་སྦྱོང་དུ་མི་འཇུག་པར་མི་གྲལ་ནས་
ཕྱུང་སྟེ་ཕྱུགས་གྲལ་དུ་བཅུག ཆོས་དང་འཇིག་རྟེན་གྱི་བྱ་གཞག་གང་ཡང་བསྒྲུབ་མི་
ཤེས་པར་ཚེ་གང་པོར་ལུང་ཕུགས་ཤིག་ཏུ་རི་དྭགས་བཞིན་གནས་ཏེ་ཉིན་གཅིག་གི་
266



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ལོངས་སྤྱོད་བཟང་པོ་ཙམ་ཡང་མ་མྱང་བར་སྡིག་པའི་ཕུང་པོ་རི་རབ་ཙམ་ཐོགས་
ཏེ་ཕ་རོལ་ཏུ་འགྲོ་བ་དེ་ཡིན་ནོ། །
དེས་ན་ཡོན་ཏན་སྦྱོང་རྒྱུ་འདི་བྱིས་པ་རྣམས་ཀྱི་ཚེ་གང་གི་དོན་ཤིན་ཏུ་ཆེན་པོ་ཡིན་་་་
པས་ཕ་མ་རྣམས་ཀྱིས་ང་རང་གི་བུ་ཕྲུག་ཡིན་པས་ཅི་བྱེད་ངེད་ཀྱི་དབང་ལོས་ཡིན་་་་
བསམས་པ་ཙམ་གྱིས་མི་ཆོག་པས་དེའི་ཚེ་གང་གི་མདུན་ལམ་ལ་ལེགས་པར་བསམས་
ནས་འགན་ཁུར་བར་བྱ་དགོས་སོ། །དེང་སང་སློབ་གྲྭ་ཕལ་མོ་ཆེ་ཞིག་ན་
སློབ་སྦྱོང་བྱེད་པའི་སློབ་མ་རྣམས་ནི་རྒྱ་རིགས་དང་། ལས་བྱེད་པའི་བུ་ཕྲུག་དག་
ཡིན་གྱི་བོད་རིགས་གཤའ་མ་དང་ཞིང་འབྲོག་གི་དམངས་ཚོགས་ཀྱི་བུ་ཕྲུག་ནི་ཉུང་
ཤོས་ཙམ་ལས་མེད། འདི་ལ་རྒྱུ་རྐྱེན་མང་པོ་ཡོད་མོད། རང་ཅག་གིས་སློབ་སྦྱོང་ལ་
དོ་སྣང་མ་བྱས་པའི་ལན་པའང་ཡིན་པ་སྨོས་མ་དགོས་སོ། །རང་རེའི་འབྲོག་ཕྱོགས་
ཀྱི་ཡུལ་གྲུ་འགའ་རེའི་མི་རྣམས་ཀྱིས་བཙོན་ཁང་ནས་བཙོན་པ་གླུ་བ་ལྟར་གཞན་ལ་
ཤོག་སྒོར་བྱིན་ནས་རང་གི་བུ་ཕྲུག་རྣམས་སློབ་གྲྭར་འགྲོ་མི་དགོས་པའི་ཐབས་བྱེད།
མི་རིགས་གཞན་དག་གིས་འབད་པ་ཆེན་པོས་སྒོར་མོ་བྱིན་ཏེ་སློབ་གྲྭར་གཏོང་ས་ཨེ་
རྙེད་བལྟ་སྟེ། བསམ་ཚུལ་འདི་གཉིས་ཀྱི་ཁྱད་པར་ལ་དཔྱོད་དང་རང་རེའི་བྱེད་ཚུལ་
དེ་ནི་ཡི་མུག་པའི་གནས་སུ་འདུག་གོ ། །
སློབ་གྲྭའི་སློབ་མ་རྣམས་ཀྱིས་ཀྱང་སློབ་གྲྭར་ཕྱིན་ནས་རང་ནུས་གང་ཡོད་ཀྱིས་སློབ་
སྦྱོང་བྱ་རྒྱུ་ལས་རྣམ་གཡེང་དང་བག་མེད་ཀྱི་སྤྱོད་པ་ངན་པས་དུས་འདའ་བར་བྱས་
ཏེ༑ དགོས་རྒྱུའི་ཡོན་ཏན་དེ་མི་སྦྱོང་པར་མི་དགོས་རྒྱུའི་དུད་ཆང་རྐུ་གཡོ་སོགས་མ་
རབས་ཀྱི་སྤྱོད་ངན་ཡོད་རྒུ་རྣམས་རྒྱན་བཞིན་དུ་བསྟེན་ནས་མཐར་གོ་ཅི་ཡང་མ་ཆོད་
པར་རང་ཡུལ་དུ་ལོག་སྟེ། སླར་ཕྱུགས་འཚོ་བ་ཙམ་ལ་རེ་ནས་ཡར་གྲལ་མར་གྲལ་
གང་དུའང་མི་ཆུད་པར་ངན་ངོན་གྱི་ངང་དུ་མི་ཚེ་སྐྱེལ་བར་བྱེད་དགོས་པ་དེ་འདྲ་མི་
267



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བྱེད་པར་བརྩོན་པ་དྲག་པོ་བྱེད་དགོས། ཡང་སྦྱང་འབྲས་ཅུང་ཟད་བཟང་བའམ་
མཐུན་རྐྱེན་འཛོམས་པ་རྣམས་གྲོང་ཁྱེར་ན་ཡོད་པའི་མཐོ་རིམ་སློབ་གྲྭ་ལྟ་བུ་ཞིག་ཏུ་
རྒྱུགས་སྤྲད། མི་རིགས་གཞན་གྱི་རིག་གནས་ཅུང་ཟད་རེ་ལ་གོ་ཐོས་ཙམ་བྱུང་ཙ་ན། །
ཕ་མེས་ཀྱི་ཡུལ་སྲོལ་གོམ་གཤིས་ཐམས་ཅད་ཀྱང་རིལ་གྱིས་བརྗོད།
རང་རིགས་ཀྱི་རིག་གཞུང་མཛིན་སྐྱོང་སྤེལ་བ་ལྟ་ཅི་དེ་དག་ལ་ཐན་ལྟར་དུ་བལྟས་
ནས་རྒྱུ་མཚན་རྣམ་དག་སྤུ་ཙམ་ཡང་སྨྲ་རྒྱུ་མེད་བཞིན་དུ་ངོ་ཚ་བོར་བའི་འཆལ་གཏམ་
སྣ་ཚོགས་ཀྱིས་མགོ་སྐོར་གཏོང་བ་དེ་འདྲ་གཏན་ནས་བྱེད་མི་རུང་། དེས་ན་
བོད་རིགས་ཤིག་ཡིན་ཕྱིན་བོད་མི་རིགས་རང་གི་སྔར་ཡོད་ཀྱི་རིག་གཞུང་རྣམས་་་་
ལེགས་པར་སྦྱངས་ནས་མི་ཉམས་ཤིང་གོང་ནས་གོང་དུ་འཕེལ་བར་བྱ་དགོས། དེའི་
སྟེང་དུ་མི་རིགས་གཞན་དག་གི་རིག་པའི་ལེགས་ཆ་རང་ལ་ཉེ་བར་མཁོ་བ་རྣམས་
ཀྱང་ལེགས་པར་བསླབས་ཏེ་བེད་སྤྱོད་གཏོང་ཤེས་དགོས། དེ་དག་གིས་ཕྱི་དངོས་
པོའི་འཚོ་བ་ཡར་རྒྱས་འོང་བ་ཡིན་ཏེ་མི་རིགས་རང་གི་འཚོ་བའི་རང་གཤིས་ཀྱང་མ་
འགྱུར་ལ་ལོངས་སྤྱོད་ཕུན་སུམ་ཚོགས་པའང་འབྱུང་བའི་ཕྱིར་རོ། ། །
བདུན་པ་རིག་པ་གསར་བ་ལ་སློབ་སྦྱོང་བྱ་རྒྱུ། རིག་པ་གསར་བའམ་ཚན་རིག་འདི་
ལ་སྤྱིར་ལེགས་པའི་ཆ་དང་ཉེས་པའི་ཆ་གཉིས་ཀ་ཤིན་ཏུ་ཆེ། ལེགས་པའི་ཆ་ནི་
འཇིག་རྟེན་ཚེ་འདིའི་འཚོ་ཐབས་ལ་ཕན་པ་ཆེན་པོ་ཡོད་པའི་བྱ་བ་སྣ་ཚོགས་ཤིག་་་་
ཚེགས་མེད་པར་བསྒྲུབ་ཆོག་པ་དེ་ག་ཡིན་ཏེ། སྔོན་གྱི་དུས་སུ་ལོ་དང་ཟླ་བའི་བར་
དུ་མི་འགྲུབ་པའི་བྱ་བ་རྣམས་ད་ལྟ་ཇ་ཡུན་ཙམ་རེས་བདེ་བླག་ཏུ་འགྲུབ་པ་དང་། །
སྔོན་གྱི་མི་སྤྱིར་བཏང་བ་རྣམས་ཀྱི་བློ་ངོར་གཏན་ནས་མི་ཤོང་བ་རྣམས་ཀྱང་ད་ལྟ་
མི་དཀྱུས་མ་དག་གི་འཚོ་བའི་ནང་ན་ཉེར་སྤྱོད་ཕལ་བ་ཙམ་དུ་གྱུར་ནས་ཡོད་པ་ལྟ་
བུ་དང་
། དེར་མ་ཟད་དམ་པའི་ཆོས་ཀྱི་ཕྱོགས་སུའང་བཀོལ་སྤྱོད་མང་དུ་བྱ་རྒྱུ་ཡོད་
268



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
པ་དེ་རྣམས་ཡིན་ནོ། །ཉེས་པའི་ཆ་ནི། ལས་རྒྱུ་འབྲས་ལ་ཡིད་ཆེས་མི་བྱེད་པའི་
ཚན་རིག་པ་རྣམས་ཀྱིས་རྡུལ་ཕྲན་གྱི་མཚོན་ཆ་དང་དུག་དང་རྫས་འགྱུར་གྱི་མཚོན་ཆ་
སྣ་ཚོགས་པ་བཟོས་པའི་དབང་གིས་སའི་གོ་ལ་ཧྲིལ་པོའི་སྐྱེ་བོ་ཡོངས་རྫོགས་སྡུག་
བསྔལ་གྱི་རྒྱ་མཚོ་ཆེན་པོའི་ནང་དུ་འཕེན་པའི་མགོ་བཙུགས། བར་སྣང་དང་རླངས་
རིམ་དང་ས་གཞི་རྒྱ་མཚོ་དང་བཅས་པའི་ཁོར་ཡུག་མ་ལུས་པ་འབག་བཙོག་གིས་
གཏོར་བརླག་བྱས་པས་རིམ་གྱིས་ས་སྒང་འདིའི་ཐོག་མི་རྣམས་འཚོ་ཐབས་མེད་པ་
ཞིག་ཏུ་བསྒྱུར་དང་སྒྱུར་བཞིན་ཡོད་པ་དང་། རིག་པ་གསར་བ་འདི་ལ་བརྟེན་ནས་
ཕྱིའི་དངོས་པོ་འབའ་ཞིག་འཕེལ་རྒྱས་སུ་བཏང་ནས་འདོད་ཆགས་དང་ཞེ་སྡང་དང་
གཏི་མུག་གི་བྱ་བ་མང་པོ་ཞིག་མི་རྣམས་ཀྱི་སེམས་གཏིང་དུ་བཅུག་པས་སྤྱི་ཚོགས་
ཧྲིལ་པོའི་མི་ཆོས་གཙང་མའི་སྲོལ་རྣམས་ ཉམས་ རྒུད་ཚབས་ཆེན་ དུ་ གྱུར་ པས་ མི་
རྣམས་ཀྱི་བྱ་སྤྱོད་རྣམས་ཤིན་ཏུ་ཡི་མུག་པའི་གནས་སུ་ལྷུང་བ་ལྟ་བུ་དག་ཡིན་ནོ། །
དེས་ན་ཚན་རིག་གི་ལག་རྩལ་ལས་སྐྱེ་འགྲོའི་ལུས་སྲོག་ལ་གནོད་པ་བརྗོད་ལས་་་་་
འདས་པ་བྱེད་པ་དང་ཁོར་ཡུག་གཏོར་བརླག་ཚབས་ཆེན་གཏོང་བ་སོགས་ཚེ་འདི་ཕྱི་
གཉིས་ཀ་འཕུང་བར་བྱེད་པ་དག་ནི་ཕན་པ་ལས་གནོད་པ་ཆེ་བས་འཕྲལ་གྱི་ཁེ་ཕན་
ཕྲན་བུ་ཙམ་ལ་མི་བལྟ་བར་མིག་རྒྱང་རིང་ཙམ་བྱས་ཏེ་དོར་བར་བྱ་ལ། དེ་འདྲ་
མ་ཡིན་པ་རྣམས་ནི་སྦྱངས་ནས་ལག་ལེན་དུ་བཏབ་ན་འཇིག་རྟེན་ཚེ་འདིའི་འཚོ་བ་
དར་རྒྱས་སུ་འགྲོ་བ་ལ་ཕན་པ་ལེགས་པོ་འབྱུང་བས་སྦྱང་བར་བྱ་དགོས་སོ། །བློ་རྒྱ་
ཆུང་བ་ཁ་ཅིག་གིས་ཚན་རིག་དར་ན་དམ་པའི་ཆོས་ལ་གནོད་སྙམ་དུ་སེམས་མོད། །
དེ་དག་གིས་དམ་པའི་ཆོས་དང་ཚན་རིག་གཉིས་ཆར་གྱི་གཏིང་མ་དཔོག་པ་ཡིན་ཏེ།
གང་གི་ཕྱིར་ན། སྤྱིར་འཇིག་རྟེན་ཚེ་འདི་སྒྲུབ་པའི་རིག་པ་སྣ་ཚོགས་པ་དར་བར་
གྱུར་ན་མི་རྣམས་དེ་ལ་གཡེངས་ནས་དམ་པའི་ཆོས་སྒྲུབ་ལོང་མེད་པར་མི་ཚེ་དོན་་་་
269



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མེད་དུ་འཛད་པར་འགྱུར་བ་ཙམ་ནི་བདེན་མོད། དེ་ནི་སྨན་དང་རྩིས་སོགས་སྔོན་གྱི་
རིག་པ་རྣམས་ལའང་མཚུངས་ལ། དེ་ལས་གཞན་དུ་ཚན་རིག་ཇི་ལྟར་དར་ཡང་དེས་
དམ་པའི་ཆོས་ལ་ལྷག་པར་གནོད་པ་ཅི་ཡང་མེད་དེ། ནང་པའི་གཞུང་ལས་གསུངས་
པའི་ཤིན་ཏུ་ལྐོག་གྱུར་གྱི་དོན་ལས་རྒྱུ་འབྲས་ཀྱི་རྣམ་གཞག་དང་། སེམས་ཀྱི་གནད་
གསང་ཁྱད་པར་བ་དང་དེ་དག་ལ་བརྟེན་ནས་ཐར་བའི་ལམ་དུ་བགྲོད་ཚུལ་སོགས་
མདོར་ན་ལྟ་སྒོམ་སྤྱོད་པའི་གནད་གསང་ཁྱད་པར་བ་རྣམས་ནི་ཚན་རིག་གིས་སྒྲུབ་
ཀྱང་མི་ནུས་ལ་དགག་ཀྱང་མི་ནུས་པས་དེས་གནོད་དོན་ཅི་ཡང་མེད་ལ། ཅུང་ཟད་
ལྐོག་གྱུར་གྱི་གནས་རྣམས་ནི་ཚན་རིག་གི་རིགས་པ་ཇི་ལྟ་ཇི་ལྟར་དར་རྒྱས་སུ་བྱུང་
བ་དེ་ལྟ་དེ་ལྟར་ནང་པའི་གྲུབ་མཐའ་རྣམས་ལྷང་ངེར་གསལ་བ་ཞིག་བྱུང་སྟེ། ཕྱི་
སྣོད་ཀྱི་འཇིག་རྟེན་གྱི་དབང་དུ་ན། རགས་པའི་ཆ་ནས་འཇིག་རྟེན་མཐའ་མེད་ཡིན་
པ་དང༌། འཇིག་རྟེན་ཐམས་ཅད་ནམ་མཁའ་སྟོང་བ་ལ་རྟེན་མེད་པར་གནས་པ་དང་།
ཕྲ་བའི་ཆ་ནས་རགས་པ་ཐམས་ཅད་རྡུལ་ཕྲན་དུ་གནས་པ་དང་རྡུལ་ཕྲན་ཡང་དེ་
ལས་ཆུང་བའི་རྡུལ་ཕྲ་རབ་དུ་གནས་པ་དང༌། དེ་རྣམས་སྐད་ཅིག་ཀྱང་མི་སྡོད་པར་
སྐྱེ་འགག་གཡོ་བའི་རང་བཞིན་ཅན་དུ་གནས་པ་དང༌། དུས་ཀྱི་རིང་ཐུང་དང་དངོས་
པོ་རྣམས་ཀྱི་རྣམ་པའང་རྒྱུ་རྐྱེན་གྱིས་གཞན་དང་གཞན་དུ་འགྱུར་བ་དང༌། མཐར་
གཞི་མེད་དུའང་འགྲོ་བ། དེ་རྣམས་ཀྱང་མཐར་གཏུགས་ན་སེམས་ཀྱིས་བྱས་པ་ཡིན་
པ་སོགས་དང༌། ནང་བཅུད་སེམས་ཅན་གྱི་དབང་དུ་ན། ལུས་ལ་སྤུན་བུའི་རིགས་
བརྒྱད་ཁྲི་བཞི་སྟོང་གནས་པ་དང༌། སེམས་ཀྱི་ལུས་ལ་ཕན་གནོད་བྱེད་པ་དང་།
ལུས་ཀྱིས་སེམས་ལ་ཕན་གནོད་བྱེད་ཚུལ་ལ་སོགས་ནི་གནམ་རིག་རྒྱང་ཤེལ་དང་
ཕྲ་མཐོང་ཆེ་ཤེལ། གནའ་རབས་དངོས་ཁམས་དང་སྒྲ་ཡང་དོག་གི་ལྟོས་གྲུབ་སྨྲ་བ།
ཚད་རྡུལ་ནུས་ཤུགས་རིག་པ་བཅས་ཀྱིས་ལོ་སུམ་བརྒྱ་ལྷག་གི་རིང་ལ་འབད་པ་བྱས་
270



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཏེ་གསལ་བར་གྱུར་པ་ཡིན། འོན་ཀྱང་ད་དུང་ནང་པའི་རིགས་པ་དེ་དག་གི་
རྗེས་ཇི་བཞིན་པ་ཞིག་ཀྱང་ཟིན་མེད་ན་གནོད་པ་ལྟ་ཅི་སྨོས། མངོན་སུམ་གྱི་ཡུལ་
རྣམས་ལས་རི་རབ་དང་གླིང་བཞི་སོགས་ཀྱི་ཕྱོགས་འགའ་རེ་ཚན་རིག་པས་མཐོང་
བ་དང་མི་མཐུན་མོད། དེ་ནི་ནང་པ་རང་གི་གསུང་རབ་རྣམས་ནང་ཕན་ཚུན་ཡང་མི་
མཐུན་ལ། དེ་ལྟར་མི་མཐུན་པ་དུ་མ་གསུང་དགོས་པའི་རྒྱུ་མཚན་ཡང་ལོ་སྟོང་
ཕྲག་གི་སྔོན་ནས་ནང་པའི་མཁས་པ་རྣམས་ཀྱིས་འགྲེལ་བཤད་ཡང་དག་པ་བྱས་་་་
ཟིན་པ་དང་། དེ་ལྟར་གསུངས་པ་ལ་གོ་བ་ཤིན་ཏུ་ཟབ་མོ་བསླང་རྒྱུ་ཡོད་པས་དེ་
ལའང་གནོད་པ་མེད་པར་མ་ཟད་གོ་བ་ཟབ་མོ་དེ་ཚན་རིག་པ་སོགས་སུས་ཀྱང་མ་་་་
ཤེས་སོ། །
དེས་ན་ཚན་རིག་གི་རིག་པ་འདི་ཆོས་ལུགས་གང་ཞིག་ཡིན་ཡང་སྤྱིའི་ཐོག་ལ་གནོད་
བྱེད་དུ་འགྲོ་དཀའ་ལ། ཁྱད་པར་དུ་ནང་པ་སངས་རྒྱས་པའི་ཆོས་ནི་དད་པ་ཙམ་
གཙོ་བོ་བྱེད་པ་མ་ཡིན་པར་རིགས་པ་འབའ་ཞིག་གཙོ་བོ་བྱེད་པ་ཡིན་པས། རིགས་
པ་ཡང་དག་གིས་མ་གྲུབ་ན་རང་གིས་ཀྱང་ཁས་མི་ལེན་པས་ལྟ་སྒོམ་ཐམས་ཅད་ལ་
རིགས་པ་རྣམ་དག་མེད་པ་མེད། དེའི་དབང་གིས་ལྟ་སྒོམ་སྤྱོད་འབྲས་གང་ལའང་
ཚན་རིག་གི་རིགས་པ་ཙམ་ལ་སྐྲག་དགོས་པ་ནི་ཅུང་ཟད་ཀྱང་མེད། དེར་མ་ཟད་
ཚན་རིག་གིས་ཇི་སྙེད་ཅིག་བཤད་པ་དེ་རྣམས་མ་ལུས་པ་ནང་པ་སངས་རྒྱས་པའི་
རྟེན་འབྱུང་གི་རིགས་པས་གྱུར་མུད་དུ་བཏང་སྟེ་ལྟོ་བའི་ནང་དུ་བཅུག་ནས་བཞག་
པས་ཆོག་པ་ཡིན་ཏེ། ད་སྔོན་བྱུང་ཟིན་པའི་ཚན་རིག་གི་རྙེད་དོན་དག་གི་ནང་ན་
ཆེས་ཕུལ་དུ་བྱུང་བའི་རིག་པར་བགྲངས་པ་ནི་ལྟོས་གྲུབ་རིག་པ་དང་ཚད་རྡུལ་ནས་
ཤུགས་ཀྱི་རིག་པ་འདི་གཉིས་ཡིན། དེ་གཉིས་ཀའང་ནང་པའི་གཞུང་གི་བརྗོད་བྱའི་
ནང་དུ་བྲེ་མིག་ཏུ་ཕུལ་བཞིན་དུ་འདུས་པ་ལས་ཅུང་ཟད་ཀྱང་བརྒལ་མ་ནུས་ཏེ། དེ་
271



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།་
དག་ནང་པས་སྔར་ནས་བཤད་ཟིན་པའི་ཕྱིར་རོ། །དེས་ན་ཚན་རིག་ཞིབ་འཇུག་གི་
གྲུབ་འབྲས་ད་སྔོན་བྱུང་ཟིན་པ་རྣམས་དང་མ་འོངས་པ་ན་འབྱུང་བར་འགྱུར་བ་ལས་
འཁྲུལ་མེད་ཀྱི་སྐོར་རྣམས་ནི་འཇིག་རྟེན་གནོད་མེད་ཀྱི་ཤེས་པའི་རྙེད་དོན་ཡིན་ལ།
དེ་ནི་བདག་ཅག་གི་སྟོན་པ་ཐམས་ཅད་མཁྱེན་པས་ཀྱང་ཞལ་གྱིས་བཞེས་ཏེ།
བཅོམ་ལྡན་འདས་ཀྱིས་འཇིག་རྟེན་ང་དང་ལྷན་ཅིག་རྩོད་ཀྱི།ང་ནི་འཇིག་རྟེན་དང་མི་
རྩོད་དེ། གང་འཇིག་རྟེན་ན་ཡོད་པར་འདོད་པ་དེ་ནི་ངས་ཀྱང་ཡོད་པར་བཞེད་དོ།།
གང་འཇིག་རྟེན་ན་མེད་པར་འདོད་པ་དེ་ནི་ང་ཡང་མེད་པར་བཞེད་དོ། །ཞེས་ཤིན་ཏུ་
གསལ་བར་གསུངས་པས་ན་ང་ཚོས་དགག་པ་བྱ་དགོས་དོན་མེད་ལ། མངོན་སུམ་
གྱི་རིགས་པ་འགོག་པའི་ངལ་བ་བྱེད་ཀྱང་མི་བྱེད་དོ། ། །
འོན་ཀྱང་དེས་གསར་མཐོང་གི་གྲུབ་དོན་ཇི་འདྲའི་ངོ་མཚར་བ་དག་ཀྱང་ནང་པའི་
གྲུབ་མཐའ་བདེན་པ་གཉིས་དང་བདེན་པ་བཞི། གཞི་དང་ལམ་དང་འབྲས་བུ་
རྣམས་གཏན་ལ་འབེབས་ཚུལ་ལ་ལྟོས་ན་གཏིང་མི་ཟབ་ཅིང་གནས་སྐབས་ཀྱི་སྣང་
ཚུལ་ཙམ་ཞིག་གཏན་ལ་འབེབས་པ་ཡིན་པས་རིགས་པ་གཉིས་ཀ་གནས་སྐབས་དང་
མཐར་ཐུག་གི་དབང་དུ་བྱས་ན་འགལ་མེད་དུའང་འོང་སྟེ། ཚན་རིག་གི་རིགས་
པས་དངོས་པོ་རྣམས་ཀྱི་གནས་ཚུལ་རགས་པ་ཞིག་གི་ཐོག་ནས་བཤད་པ་ཡིན་ལ།
ནང་པའི་གྲུབ་མཐའ་དེ་དག་ནི་དངོས་པོའི་གནས་ཚུལ་གཏིང་ཟབ་པ་ཞིག་གིས་ཐོག་
ནས་བཤད་པ་ཡིན་ཏེ། དཔེར་ན། ཚན་རིག་པས་བེམ་པོ་འདི་རྣམས་གློག་རྡུལ་དང་
རྒྱུ་རྡུལ་དང་བར་རྡུལ་དང་ཚད་རྡུལ་སོགས་གཞི་རྡུལ་མང་པོ་དང་རྦ་ཀློང་སོགས་
ལས་གྲུབ་ཅིང་། རྡུལ་དེ་རྣམས་རེ་རེའི་ངོ་བོ་དང་བྱེད་ལས་འདི་དང་འདི་ལྟ་བུ་དང་
འཇིག་རྟེན་གྱི་འཚོ་བའི་ནང་དུ་ཕན་གནོད་འདི་དང་འདི་ལྟ་བུ་དག་བྱེད་ཅེས་གཏན་
ལ་འབེབས། ནང་པའི་གྲུབ་མཐས་དེ་ཐམས་ཅད་ཀྱང་མི་རྟག་པ་དང་སྡུག་ བསྔལ་བ་
272



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
དང་སྟོང་པ་དང་བདག་མེད་པའི་རང་བཞིན་དུ་གནས་པ་དང་། ཡང་དེ་རྣམས་ཕར་
བལྟ་སར་བདེན་བདེན་ཡོད་ཡོད་ལྟ་བུའི་འཁྲུལ་སྣང་དང༌། གནས་ཚུལ་དངོས་ཀྱི་
ཐོག་ནས་བཤད་ན་སྟོང་པ་ཉིད་ཡིན་ཞེས་དང་། དངོས་པོའི་གནས་ཚུལ་དེ་དག་
ཤེས་ན་ཐར་བ་དང་ཐམས་ཅད་མཁྱེན་པ་འདི་ལྟར་དུ་འཐོབ་པར་འགྱུར་ལ། མ་
ཤེས་ན་འཁོར་བའི་གནས་སུ་འདི་ལྟར་དུ་འཁོར་བར་འགྱུར་ཞེས་གཏན་ལ་འབེབས་
པར་བྱེད། དངོས་པོ་གཅིག་པོ་དེ་ཚན་རིག་དང་ནང་པའི་འདོད་ཚུལ་དེ་གཉིས་ཀ་
ལྟར་དུ་དོན་རང་ངོ་ནས་ཡིན་ཆོག་སྟེ། དབུ་མ་ལ་འཇུག་པ་ལས། དངོས་ཀུན་ཡང་
དག་རྫུན་པར་མཐོང་བ་ཡིས། །དངོས་རྙེད་ངོ་བོ་གཉིས་ནི་འཛིན་པར་འགྱུར། །ཞེས་
གསུངས་པ་ལྟ་བུ་ཡིན་པས་དེ་གཉིས་གཅིག་ཡིན་ན་གཅིག་མིན་དགོས་པའི་འགལ་
བ་ཅི་ཡང་མེད་དོ། ། ད་
འོ་ན་འདོད་ཚུལ་གཉིས་ཅིའི་ཕྱིར་དུ་བྱུང་ཞེ་ན། ཚན་རིག་པས་ཚེ་འདིའི་འཚོ་ཐབས་
ཙམ་ཞིག་སྒྲུབ་པར་འདོད་ནས་དེའི་ཕྱོགས་སུ་ཞིབ་འཇུག་བྱེད། ནང་པས་སེམས་
ཅན་རྣམས་ཀྱི་སྐྱེ་རྒ་ན་འཆིའི་སྡུག་བསྔལ་རྩད་ནས་གཅོད་པའི་ཕྱིར་དུ་དེའི་ཐབས་
སུ་གཏན་ལ་འབེབས་པའི་དབང་གིས་ཡིན་ཏེ། དཔེར་ན། གསེར་གྱི་དོང་ཙེ་གཅིག་
ལ་སྨན་པ་ཞིག་དང་ཚོང་པ་ཞིག་སྟེ་མི་གཉིས་ཀྱིས་དུས་གཅིག་ལ་དཔྱོད་པ་ན། སྨན་
པས་ནི་གསེར་འདིའི་རོ་བསྐ། ཞུ་རྗེས་བསིལ། ནུས་པས་ཚེ་རིང་བ་དང་དུག་སེལ་
བར་བྱེད་པས་ནད་པ་རྣམས་ལ་ཕན་འདོགས་ཅེས་སོགས་སེམས་པར་བྱེད། ཚོང་
པས་ནི་གསེར་འདི་རིན་ཐང་ཆེ་བས་འདིས་ནོར་རྫས་དེ་བསྒྲུབས། དེས་ཡང་དེ་
བསྒྲུབས་པར་བྱས་ན་ང་རང་ཕྱུག་པོར་འགྱུར་སོགས་སེམས་པར་བྱེད་ཀྱི་རོ་བསྐ་མི་
བསྐ་སོགས་ཀྱི་རྟོག་དཔྱོད་མེད། དོན་ལ་གསེར་ནི་སྨན་ཡང་ཡིན་ལ་རིན་ཐང་ཆེ་
བའང་ཡིན་པ་མི་འགལ་བ་བཞིན་ནོ། །
273



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འོན་ཀྱང་ཚན་རིག་གི་གྲུབ་དོན་ལའང་འཁྲུལ་བ་དང་མ་འཁྲུལ་བ་གཉིས་ཀ་ཡོད་པ་
དང༌། ནང་པའི་བཀའ་ལའང་དྲང་དོན་དང་ངེས་དོན་གཉིས་ཀ་ཡོད་པས་ཞིབ་པར་
ཤན་འབྱེད་པ་ནི་གཉིས་ཀ་ལའང་གལ་ཆེའོ། །དེ་ལྟར་ཚན་རིག་གིས་ནང་པའི་ལྟ་
གྲུབ་ལ་མི་གནོད་པར་མ་ཟད་དེ་འཛིན་སྐྱོང་སྤེལ་བའི་བྱ་བ་ལ་ཕན་པ་ཅི་རིགས་པ་
ཡོད༑ འོན་ཀྱང་ནང་པའི་གྲུབ་མཐའ་གཏིང་ཟབ་པ་དག་ནི་ཚན་རིག་གི་རིགས་པས་
བསྐལ་བ་བརྒྱར་གཞལ་ཡང་ཤེས་ཐབས་མེད་དོ། །དེས་ན་ཁོ་བོ་ཅག་ལ་ནི་ཚན་
རིག་གིས་ནང་པའི་གྲུབ་མཐའ་ལ་གནོད་སྙམ་པའི་དོགས་པ་རྩ་བ་ནས་མེད་དོ། །
དེ་བཞིན་དུ་ཚན་རིག་གི་རིགས་པ་ལའང་དམ་པའི་ཆོས་ཀྱིས་སྡོང་གྲོགས་རྒྱ་ཆེན་པོ་
བྱེད་ཐུབ་སྟེ། དམ་པའི་ཆོས་ཀྱི་སྡོང་གྲོགས་འདི་མེད་ན་ཚན་རིག་གིས་མི་རྣམས་ལ་
འཕྲལ་དུའང་ཕན་འདོགས་དང་གནོད་པ་གང་ཆེ་སུས་ཀྱང་དབྱེ་འབྱེད་བྱེད་མི་ཤེས་
ལ༑ ངང་གིས་གནོད་པའི་ཚོགས་རབ་ཏུ་མང་པོ་འབྱུང་བར་ཐེ་ཚོམ་མེད་དོ། ། །
ཚུལ་འདི་ནི་ཚན་རིག་པ་ཆེས་ཕུལ་དུ་བྱུང་བ་རྣམས་ཀྱིས་ཀྱང་ཁས་ལེན་ཏེ། ལྟོས་
གྲུབ་རིག་པའི་སྲོལ་འབྱེད་པ་ཨོལ་བྷིལ་ཐུ་ཨན་ཤི་ཐན་ ( Albert Einstein,1879 མ
1952 #808/81) ཚད་རྡུལ་ནུས་ཤུགས་རིག་པའི་སྲོལ་འབྱེད་པའི་ཡ་གྱལ་ཕུ་ལན་
ཁུ་(Max PIank, 1858-1947 * @#) ཧའེ་སིན་ཕོར་(WemerKarl Heisenberg,
1901-1976 ##) གཉིས་དང་། གཞན་ཡང་ཧྥེན་མན་ RichardP:Feynman
༧ ཉྩ 1918-1988) དབྱང་ཀྲིན་ལུན་ ($6 + 1922) ད་
རྣམས་ཀྱིས་ཆོས་དང་ཚན་རིག་གཉིས་ཆར་མིའི་རིགས་དང་སྤྱི་ཚོགས་ལ་དགོས་མཁོ་
དང་ལྡན་པས་འཇིག་རྟེན་ན་མཉམ་དུ་གནས་པར་འགྱུར་བ་དང༌། ཚན་རིག་གིས་
འཇིག་རྟེན་བྱེད་པ་པོའི་ལྷ་ཡོད་པ་ལ་གནོད་པར་བྱེད་མི་ནུས་ཞེས་སྨྲས་པའི་ཕྱིར་རོ། །
འདི་རྣམས་ཐམས་ཅད་འཛམ་བུ་གླིང་ན་ཤིན་ཏུ་སྐད་གྲགས་ཡོད་ཅིང་ཁྱད་དུ་འཕགས་
274



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
པའི་ཚན་རིག་པ་དང་། ནོ་ཝེར་དངོས་ཁམས་རིག་པའི་བྱ་དགའ་ཐོབ་པ་ཤ་སྟག་
ཡིན་ནོ། །
ཡང་ཁ་ཅིག་གིས་ཧ་ཅང་ཐལ་ཆེས་ཏེ། ཚན་རིག་ལག་རྩལ་དར་བར་གྱུར་ན་དེས་མ་
ཆོག་པ་གང་ཡང་མེད་པས། སྲོལ་རྒྱུན་གྱི་རིག་པ་སྤྱི་དང་བྱེ་བྲག་དམ་པའི་ཆོས་འདི་
མི་དགོས་པར་མ་ཟད་རྗེས་ལུས་ཀྱི་བསམ་པ་ཡིན་པས་འདོར་བར་བྱ་དགོས་ཞེས་
ཟེར་བ་ནི། རང་གིས་ཆོས་དང་འཇིག་རྟེན་གཉིས་ཀའི་ཕུགས་མི་ཤེས་པའི་ནང་ཆ་
གསལ་བར་སྟོན་པའི་སྟོང་བསམ་འབའ་ཞིག་ཡིན་ཏེ། ཚན་རིག་ལག་རྩལ་ནི་ཇི་
ལྟར་དར་རྒྱས་ཕུན་སུམ་ཚོགས་པ་ཞིག་བྱུང་ཡང་དེས་དམ་པའི་ཆོས་ཀྱི་ཚབ་འོ་་་་
ཐབས་རྩ་བ་ནས་མེད་དེ། དེ་གཉིས་ཀྱི་བྱེད་ལས་དང་ལག་རྗེས་ཐ་དད་ཡིན་པའི་
ཕྱིར་རོ། །
ཚན་རིག་ལག་རྩལ་རབ་ཏུ་དར་བའི་ནུབ་ཕྱོགས་ཀྱི་རྒྱལ་ཁབ་རྣམས་ཀྱི་ནང་དུ་ཆོས་
ལུགས་སྣ་ཚོགས་པའང་ཤིན་ཏུ་དར་བའི་ཚུལ་འདིས་ཀྱང་གསལ་བར་ཤེས་ནུས་ལ།
ཚན་རིག་ལ་སྐྱེ་རྒ་ན་འཆིའི་སྡུག་བསྔལ་གཞི་ནས་མེད་པར་བྱེད་པའི་ནུས་པ་མེད་
པར་མ་ཟད་གནས་སྐབས་ཚེ་འདིར་ནང་སེམས་ཀྱི་ཞི་བདེ་ཁྱད་པར་བ་ཙམ་ཡང་་་་་
སྒྲུབ་པར་བྱེད་པའི་ནུས་པ་ཡེ་མེད་དོ། །དེའི་དབང་གིས་མི་གཞན་རྣམས་སུ་མ་ཟད་
ཚན་རིག་ལག་རྩལ་ལ་ཤིན་ཏུ་མཁས་པ་རྣམས་ཀྱིས་ཀྱང་ཆོས་ལ་ཉམས་ལེན་བྱེད་
པའི་གནས་ཚུལ་དེ་བྱུང་བ་ཡིན་ཏེ། དཔེར་ན། ཧྥ་རན་སེའི་ཕ་རི་སི་ཚན་རིག་ཁང་
དེ་ཕྱི་ལོ་ ༡༦༦༦ ལོ་མགོ་བཙུགས་པ་ནས་བཟུང་ལོ་ཉིས་བརྒྱའི་རིང་ལ་ཕྱི་རྒྱལ་གྱི་
ཚན་རིག་པ་དགུ་བཅུ་གོ་གཉིས་ཚན་རིག་ཁང་འདིའི་མི་སྣར་འདེམ་སྐོ་བྱས། མི་དེ་
རྣམས་ཐམས་ཅད་ཆོས་ལུགས་པ་ཤ་སྟག་ཡིན་ཏེ། དེ་ལས་མི་བཅུ་དྲུག་གནམ་
བདག་ཆོས་ལུགས་པ་དང༌། མི་བདུན་ཅུ་དོན་གཅིག་ཡེ་ཤུ་ཆོས་གསར་པ་དང་།
275



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གཞན་མི་ལྔ་པོ་ཡིའུ་ཐའེ་ཆོས་པའམ་ཆོས་ལུགས་ཅི་རིགས་པ་ལ་དད་པ་བྱེད་མཁན་
ཡིན༑ ཡང་དུས་རབས་འདས་མ་ཐག་པ་དེའི་ལོ་རབས་སུམ་ཅུ་པའི་ནང་དུ་དབྱིན་
ཇིའི་གོང་མའི་ཚན་རིག་ཁང་གི་ཚན་རིག་པ་ཉིས་བརྒྱ་ལ་ཆོས་ལ་ཡིད་ཆེས་ཡོད་མེད་
ཡིག་ཐོག་ནས་དྲི་བ་བྱས་ཏེ་བརྟགས་པས་བརྒྱ་ཆ་བདུན་ཅུ་ཙམ་ཞིག་གིས་ཡིད་ཆེས་
ཡོད་ཅེས་བྲིས་པ་ལྟ་བུ་ཡིན། གལ་ཏེ་ཚན་རིག་ཁོ་ན་ལས་ཆོས་ལུགས་མི་དགོས་
ན་ཚན་རིག་པ་དེ་རྣམས་ཀྱིས་ཚན་རིག་ལག་བསྟར་བྱས་ནས་བསྡད་པས་ཆོག་མོད།
ཆོས་སྒྲུབ་དགོས་དོན་ག་ལ་ཡོད། དེ་བས་ན་ཆོས་ལུགས་སམ་དམ་པའི་ཆོས་ལས་
གསུངས་པའི་ལས་རྒྱུ་འབྲས་ལ་བརྩི་སྲུང་དང་བྱམས་སྙིང་རྗེ་དགའ་བ་བཏང་སྙོམས་
རྣམས་མེད་ཚེ་ཚན་རིག་ལག་རྩལ་རང་ཡང་ཡང་དག་པའི་ལམ་དུ་འགྲོ་མི་ནུས་པར་
མ་ཟད་སེམས་ཅན་རྣམས་ལ་གནོད་བྱེད་དུ་འགྱུར་བ་ཡིན་ནོ། །
དེས་ན་ཚན་རིག་དར་བས་དམ་པའི་ཆོས་མེད་པར་མི་འགྱུར་བར་མ་ཟད་དམ་པའི་
ཆོས་ནི་ཚན་རིག་ལག་རྩལ་གྱི་མེད་དུ་མི་རུང་བའི་སློབ་དཔོན་ཡིན་པ་འདི་ཞིབ་ཏུ་
ཤེས་པར་བྱའོ། །ཚུལ་འདི་ཡང་ནུབ་ཕྱོགས་ཀྱི་ཚན་རིག་པ་ཁོང་ཅག་གིས་ཀྱང་འདི་
བཞིན་འདོད་དེ། ཨ་མེ་རི་ཁའི་རབ་འབྱམས་པ་ཝེ་ཧྲི་ BrianL.weis ན་རེ། །
ལོ་བརྒྱ་ཕྲག་ཁ་ཤས་ཀྱི་རིང་ལ་འགྲོ་བ་མིའི་རིགས་ཀྱིས་ཚན་རིག་ལག་རྩལ་་་་་
དོན་དང་མི་མཐུན་པའི་ཡིད་ཆེས་བྱས་ཏེ། ཚན་རིག་ལག་རྩལ་འདི་ཁྱོན་ཡོངས་ནས་
འཕེལ་རྒྱས་བྱུང་བའི་རྗེས་སུ་མིའི་རིགས་ཀྱི་ནད་ཀྱི་སྡུག་བསྔལ་ཐག་གཅོད་བྱེད་ཐུབ་
པ་དང་། དེར་མ་ཟད་མིའི་རིགས་དམུ་རྒོད་ཀྱི་ནགས་ཁྲོད་སྟུག་པོ་ལས་ཐར་བར་
བྱེད་པའི་ལམ་སྐྲུན་ནས་ནད་དང་དབུལ་ཕོང་དང་སྐྱོ་གདུང་དང་སྡུག་བསྔལ་རྣམས་
ལས་རྒྱང་རིང་དུ་འབྲལ་བར་བྱེད་དོ་སྙམ་དུ་བསམས་སོ། ། ན་
འོན་ཀྱང་ཚན་རིག་ལག་རྩལ་ལ་བརྟེན་པ་རྐྱང་བས་ནི་མིའི་རིགས་ཀྱི་གནད་དོན་་་་་
276



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཐག་གཅོད་བྱ་མི་ནུས་པར་ང་ཚོས་ད་ལྟ་ཤེས་ཏེ། ཚན་རིག་ལག་རྩལ་ལ་བརྟེན་
ནས་བྱ་བ་བཟང་པོའང་བསྒྲུབ་ཆོག་ལ་ངན་པའང་བསྒྲུབ་ཆོག་གོ །མཛངས་པ་དང་།
ཤེས་རབ། འདྲ་མཉམ་གྱི་བློ་ཁོ་ནས་ཚན་རིག་ལག་རྩལ་ལ་སྤྱད་ན། ད་གདོད་ཚན་
རིག་ལག་རྩལ་གྱིས་ང་ཚོ་ལ་རོགས་རམ་བྱེད་ཐུབ། དེས་ན་ང་ཚོས་ངེས་པར་དུ་ཡང་
དག་པའི་འདྲ་མཉམ་གྱི་བསམ་པ་དེ་རྙེད་དགོས། བྱམས་པའི་སེམས་ནི་འདྲ་མཉམ་
དེའི་རྩ་བ་ཡིན། ཞེས་དང་། ཚན་རིག་པ་རྣམས་ཀྱི་གཙུག་རྒྱན་ཨོལ་བྷིལ་ཐུ་ཨན་
ཤི་ཐན་ Albert Einstein H གྱིས་ཀྱང་ཆོས་ལུགས་དང་མི་ལྡན་པའི་
ཚན་རིག་ནི་ཞ་བོ་ཡིན། ཞེས་སྨྲས་སོ། །དེ་བཞིན་དུ་ཚན་རིག་པ་ཤིན་ཏུ་མང་པོའི་
ལྟ་ཚུལ་ནི། ཚན་རིག་གིས་ནི་དངོས་པོ་རྣམས་ཀྱི་ངོ་བོ་ཇི་ལྟར་ཡིན་གཏན་ལ་འབེབས་
ཐུབ་ཀྱི། ཀུན་སློང་དང་ཀུན་སྤྱོད་ལེགས་ཉེས་ཀྱི་རྣམ་གཞག་གཏན་ལ་འབེབས་མི་
ཐུབ། གལ་ཏེ་ཀུན་སློང་དང་ཀུན་སྤྱོད་ལེགས་ཉེས་ལ་ཚད་གཞི་ངེས་ཅན་ཞིག་མ་ཡོད་
ན༑ མི་རྣམས་ཀྱི་སྤྱོད་པ་ཡ་མ་ཟུང་དུ་གྱུར་ནས་ཚད་གཟུང་ཅི་ཡང་མེད་ལ། དེ་ལྟ་ན་
མཐར་སྤྱི་ཚོགས་ཧྲིལ་པོ་འཆོལ་ཉོག་ཏུ་འགྱུར་སྙམ་དུ་སེམས་སོ། །
དེས་ན་ནུབ་ཕྱོགས་ཀྱི་ཚན་རིག་པ་དག་གིས་ཡེ་ཤུ་ཆོས་ལུགས་ཀྱི་གྲུབ་མཐའ་ལས་
མངོན་སུམ་དང་འགལ་བའི་ཆ་རྣམས་ལ་དགག་པའང་བྱས་མོད། འོན་ཀྱང་ཆོས་
ལུགས་དེ་སྤྱི་ཚོགས་ཐོག་ཡུན་དུ་གནས་པའི་རེ་འདུན་ཡང་བྱེད་དོ། །དེ་ལྟར་ཡེ་ཤུ་
པའི་ཆོས་ལུགས་ལས་བཤད་པའི་འཇིག་རྟེན་བྱེད་པ་པོའི་ལྷ་ལའང་ཚན་རིག་གིས་
མི་གནོད་ཅིང་དེའི་མེད་དུ་མི་རུང་བའི་གྲོགས་སུ་འགྱུར་བ་ཡིན་ན། ནང་པ་སངས་
རྒྱས་པའི་དམ་པའི་ཆོས་དེ་བས་ཀྱང་སྨོས་མ་དགོས་སོ། །འདི་སྐོར་གཞན་དུ་ཅུང་
ཟད་བཤད་ཅིང་འཆད་པས་འདིར་དེ་ཙམ་མོ། །
བརྒྱད་པ་རང་གི་སྲོལ་རྒྱུན་གྱི་རིག་གནས་ལ་མཐོང་ཆེན་བྱ་བ། དེ་ལ་རིག་གནས་
277



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞེས་བྱ་བ་ནི་སྐྱེ་བོ་རྣམས་ཀྱི་ཤེས་རབ་ལས་བྱུང་བའི་འཚོ་བ་དང་གནས་པའི་ཐབས་
ཁྱད་པར་བ་ཞིག་ལ་ཟེར། དེ་ལ་ཡུལ་དུས་ཀྱི་དབང་གིས་མི་གཅིག་པ་སྣ་ཚོགས་
ཤིག་ཡོད། དེ་དག་ལས་འགའ་ཞིག་ནི་ཡུལ་དང་དུས་དེ་དག་བརྒལ་བ་ན་རྩིས་མེད་
དུ་འགྱུར། འགའ་ཞིག་ནི་ཡུལ་དང་དུས་རབ་ཏུ་མང་པོ་བརྒལ་ཀྱང་ད་དུང་མི་རྣམས་
ཀྱི་ཤིན་ཏུ་གཙིགས་ཆེན་བྱེད། དེ་གཉིས་ཀྱི་རྒྱུ་མཚན་ནི་ཡུལ་དུས་དེའི་ནང་དུ་རིག་
གནས་དེའི་མི་རྣམས་ལ་ཕན་འདོགས་ནུས་མི་ནུས་ཀྱི་ཁྱད་པར་དང་། ཡང་ན་དེ་
ལས་བཟང་བའི་ཕན་འདོགས་བྱེད་ཀྱི་རིག་གནས་གཞན་པ་དེའི་ཚབ་བྱེད་ཐུབ་པ་
ཡོད་མེད་ཀྱི་ཁྱད་པར་ལས་ཡིན་ནོ། །
དེས་ན་རང་རེ་བོད་ཀྱི་དབང་དུ་བྱས་ན་རིག་པའི་གནས་ཆེན་ལྔ་ལས། སྒྲ་རིག་པ་
ནི་མི་རིགས་འདིའི་ངོ་བོ་ནམ་གནས་ཀྱི་བར་དུ་མཁོ་གལ་ཆེ་ཞིང་སྐད་གཞན་གྱིས་
འདིའི་ཚབ་ཀྱང་མི་འོང་། ཨེ་འོང་བལྟ་དགོས་དོན་ཡང་མེད་པས་སྐད་རིགས་གཞན་
པ་རྣམས་ཤེས་ན་ཁེ་ཕན་ཆེ་ཡང་རྩ་བའི་སྐད་ཡིག་འདི་ཉིད་ལ་མི་བྱེད་པའི་ཐབས་
མེད༑ རང་རེའི་ཡི་གེ་འདི་སྦྱང་སླ་ལ་མཐའ་ཆོད་པར་སྦྱང་རྒྱུ་ཡོད་པས་འདྲ་
གཟུགས་ཡི་གེར་བྱས་པ་རྣམས་ལས་ཁྱད་པར་དུ་འཕགས་པས་སྔོན་ཐོན་གྱི་ཡི་
གེ་ཡིན། ཆོས་དང་འཇིག་རྟེན་གྱི་མིང་ཚིག་གང་ལའང་ཡི་གེ་རང་གི་ཆ་ནས་མི་ལྡང་
བ་མེད་དེ། དངོས་པོ་གསར་བ་དག་ལ་མིང་འདོགས་པ་ནའང་ཡི་གེ་གསར་སྐྲུན་མི་
དགོས་པར་བཀོལ་ཆོག་ཆོག་ཏུ་ཡོད། དངོས་པོ་གསར་བ་མིང་མ་ཐོགས་པ་
རྣམས་ལ་འདོད་རྒྱལ་ལམ་རྗེས་གྲུབ་གང་རུང་གི་མིང་རེ་བཏགས་ཏེ། དེ་ཉིད་མྱུར་
དུ་གྲགས་སུ་བཅུག་པས་ཆོག འདི་གལ་ཤིན་ཏུ་ཆེ་སྟེ་གཞན་དུ་རང་རེའི་སྐད་
ཡིག་དང་དེང་སང་གི་བརྗོད་བྱ་གཉིས་བར་ཐག་ཇེ་བས་ཇེ་རིང་དུ་སོང་ནས་བོད་ཡིག་
གིས་དངོས་པོ་དེ་རྣམས་བརྗོད་མི་ནུས་པ་ལྟ་བུ་འོང་ངོ༌། །
278



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
དེས་ན་གཞུང་ངམ་སྒེར་གང་རུང་གིས་འགྲོ་གྲོན་བཏང་སྟེ། བོད་རྒྱ་དབྱིན་གསུམ་གྱི་
ཐད་ནས་སྐད་ཡིག་ལ་ཆེད་སྦྱངས་ཀྱི་མཁས་པ་བསྡུས་ནས་དེང་སང་གི་དངོས་་་་་
གསར་བ་མིང་ཡོངས་སུ་མ་གྲགས་པ་རྣམས་ལ་བོད་ཡིག་གིས་མིང་འདོགས་རྒྱུ་དང་
དེ་ཉིད་མྱུར་དུ་གསར་ཤོག་དང་རླུང་ཕྲིན་སོགས་ཀྱི་ཐོག་ཏུ་བཀོལ་ཏེ་ཁྱབ་སྤེལ་བྱ་བ་
དེ་ནི་ད་ལྟ་འཕྲལ་དུ་མི་བསྒྲུབ་ཐབས་མེད་ཀྱི་བྱ་བ་ཞིག་ཡིན་པས་བོད་ཀྱི་ཤེས་ལྡན་
རྣམས་ཀྱིས་གང་དགོས་ཐུགས་ལ་འཇོག་པར་མཛོད། ལར་བོད་དུ་བོད་ཡིག་སྤྱོད་
དགོས་པའི་བཤད་སྲོལ་ཙམ་རེ་ཡོད་ཀྱང་དེ་ཉིད་གནད་གང་ཆེའི་ཐོག་ཏུ་རྩ་བ་ནས་
ལག་ལེན་ལ་འདེབས་ཀྱིན་མེད་པ་རང་ཅག་ལ་མངོན་སུམ་པ་འདི་ག་རེད། གཞན་
ཡང་དེང་སང་ལྷ་ས་དང་ཨ་མདོའི་ཁ་སྐད་ཀྱི་ཚིག་མཛོད་ཉག་ཉོག་མང་པོ་དཔར་སྐྲུན་
བྱེད་པ་འདི་ཡང་ཁེ་ལས་གྱོང་ཆེ་བ་ཞིག་ཏུ་ངེས་ཏེ། དགེ་འདུན་ཆོས་འཕེལ་གྱི་
ཞལ་ནས། དེ་མིན་དེང་སང་མཐའ་མི་འགའ་ཞིག་གིས། དབུས་ཀྱི་ཕལ་སྐད། ལ་
དྭགས་ཀྱི་ཕལ་སྐད་སོགས་སྣང་བར་གང་དྲན་གྱི་སྐད་མཛོད་དང་གླེགས་བམ་སྡེབ་
པ་འདི་རིགས། བརྒྱ་ལ་དར་སྲོལ་ཆེ་རུ་སོང་ན། ཡུལ་སོ་སོའི་ཕལ་སྐད་མི་འདྲ་བའི་
རྐྱེན་གྱིས། བོད་ཀྱི་སྤྱི་སྐད་ཡང་དུམ་བུར་ཆད་དེ། ནམ་ཞིག་ན་ཡུལ་སོ་སོའི་སྐད་
དང་ཡི་གེ་ཕན་ཚུན་བརྡ་མི་འཕྲོད་པ་ཞིག་འོང་ངེས་ལ། སྐད་ཡིག་སོ་སོར་གྱེས་པས།
བསམ་འཁྱེར་དང་སྤྱོད་ལམ་སོགས་ཀྱང་ཐ་དད་དུ་སོང་སྟེ། མཐར་བོད་ཀྱི་རིགས་
དང་རྒྱལ་ཁམས་རྩ་བ་ཉིད་ནས་སིལ་བུར་འཐོར་བའི་རྐྱེན་དུ་འགྲོ་བ་ལགས། གལ་
ཏེ་ཕལ་སྐད་གསར་བ་དེ་འདྲ་ཞིག་བོད་ཡུལ་ཀུན་ཏུ་དར་བའི་དབང་དུ་བྱས་ན་ཡང་།
རང་ཅག་གིས་ཆོས་སྐད་དུ་བྲིས་པའི་མདོ་རྒྱུད་རིག་གནས་ཀྱི་གཙུག་ལག་རྒྱ་མཚོ་
ལྟ་བུ་འདི་ཀུན་རིམ་གྱིས་སུས་ཀྱང་མི་གོ་བའི་གླེགས་བམ་གྱི་ཕུང་པོ་ཙམ་དུ་འགྲོ་ངེས་
པས། སྲོལ་ངན་འདི་འདྲའི་ཕྱོགས་ལ་ཐམས་ཅད་ཀྱིས་བག་ཟོན་དགོས་པ་ལགས།
279



དང་ལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞེས་གསུངས་པ་ཐུགས་ཤིན་ཏུ་མད་དེ། བོད་ཡུལ་རྒྱ་ཆེ་བས་ཡུལ་སྐད་མི་
འདྲ་བ་ཅུང་ཟད་རེ་ཡོད་ཀྱང་གཙུག་ལག་ཏུ་བཀོལ་རྒྱུའི་ཡིག་སྐད་འདི་ཐུན་མོང་དུ་
ཀུན་གྱིས་ཤེས་པ་ཞིག་ངེས་པར་དུ་བྱ་དགོས་ཏེ། འདི་ལ་དགེ་མཚན་ཤིན་ཏུ་མང་། །
རྒྱ་ནག་པ་རྣམས་ཀྱིས་ཀྱང་དེང་སང་སྤྱི་སྐད་ཁྱབ་སྤེལ་དུ་གཏོང་བའི་བྱ་བ་འདི་ལ་
གཞུང་ཕྱོགས་ཀྱིས་དོ་གལ་ཆེན་པོ་བྱེད་བཞིན་ཡོད་པས་གྲོང་ཁྱེར་དུ་སྡོད་པའི་མི་རྣམས་
ལས་རྒས་འཁོགས་དག་མ་གཏོགས་གཞན་པ་ཀུན་གྱིས་སྤྱི་སྐད་མཉན་མི་ཤེས་པ་
ལྟ་ཅི། སྨྲ་མི་ཤེས་པའང་དཀོན་པོ་ཡིན་ནོ། །དེས་ན་རང་ཅག་གིས་ཀྱང་སྤྱི་སྐད་ཁྱབ་
སྤེལ་དུ་གཏོང་རྒྱུ་དང་རང་སྐད་དངོས་གཙང་སྐད་རིགས་གཞན་དང་མ་འདྲེས་པར་སྨྲ་
བ། བོད་ཡིག་གིས་བོད་ཡུལ་ནས་བརྡ་སྤྲོད་ཀྱི་བྱ་བ་བྱེད་པའི་རང་དབང་ཆ་ཚང་
རྙེད་པའི་ཐབས་ལ་འབད་པ་བྱེད་པ་བཅས་ནི་གལ་ཤིན་ཏུ་ཆེ་བར་སེམས་སོ། །
ཚད་མ་རིག་པ། ཚད་མ་རིག་པ་འདིས་རང་རེ་རྣམས་ཀྱིས་མ་བརྟག་མ་དཔྱད་པར་
ངའི་མིག་གིས་གཟུགས་མཐོང་རྣ་བས་སྒྲ་ཐོས་སོགས་རྒྱུན་དུ་སེམས། འོན་ཀྱང་ཇི་
ལྟར་མཐོང་བ་ཡིན་ཐོས་པ་ཡིན་དྲིས་ཚེ་མིག་བགྲད་ཚེ་གཟུགས་མཐོང་རྣ་བ་གཏད་
པ་ན་སྒྲ་ཐོས་པ་ལོས་ཡིན་སྙམ་པ་ཙམ་ལས་ཆེར་མི་ཤེས། བློ་དང་ཡུལ་གྱི་རང་རང་
གི་ངོ་བོ་དང་དེ་གཉིས་བར་གྱི་འབྲེལ་བ་དག་ཀྱང་གང་ཡིན་ཅི་ཡང་མི་ཤེས་མོད། །
ཚད་མ་རིག་པ་ལ་བརྟེན་ན་དེ་དག་ལེགས་པར་ཤེས་ལ། དེང་རབས་ཀྱི་སེམས་
ཁམས་རིག་པས་གཏན་ནས་འགྲན་མི་ནུས་ཏེ། དེ་བས་ཞིབ་ཆ་ཆེ་ཞིང་གཏིང་ཟབ་
པ་དང་ཁྱབ་རྒྱ་ཆེ་བའི་ཁྱད་ཆོས་དུ་མ་ཡོད་པའི་ཕྱིར་ཏེ། ནང་པས་སེམས་ཁམས་ཀྱི་
རྣམ་གཞག་བཤད་པ་ཐམས་ཅད་མཐར་ཕྱིན་པའི་ཉམས་མྱོང་ལ་བརྟེན་ནས་བཤད་
པ་ཡིན་པས་ཁ་ནང་དུ་མུར་བཞིན་པའི་བུ་རམ་གྱི་རོ་བཤད་པ་ལྟ་བུ་ཡིན། དེང་
རབས་སེམས་ཁམས་པས་དུད་འགྲོ་རྣམས་ལ་མནར་གཅོད་སྣ་ཚོགས་པ་བྱེད་པ་དང་།
280



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
སྨན་འཐུང་བ་དང་། སྨོན་པའི་ཁ་གཙེས་པ་སོགས་ཀྱིས་ཞིབ་འཇུག་བྱེད་དེ། །
ཁུག་མའི་ཕྱི་རོལ་ནས་ལག་པས་ཉུག་ཉུག་བྱས་ཏེ། འདིའི་ནང་ན་འདི་ཡོད་ཅེས་
སྨྲས་པ་དང་འདྲ་བས་ཟབ་པ་དང་རྒྱ་ཆེ་བ་གཉིས་ཀའི་ཆ་ནས་ཤིན་ཏུ་ཞན་པ་ཡིན་་་་
ནོ༑ ༑དེ་བཞིན་དུ་རྗེས་དཔག་ཚད་མའི་ཚུལ་གསུམ་གྱི་རྣམ་གཞག་འདི་ཤེས་ན་
ལྐོག་གྱུར་གྱི་དངོས་པོ་གང་ཞིག་གཞལ་དགོས་ཀྱང་འཁྲུལ་བ་མི་འབྱུང་བས་ལྐོག་
གྱུར་གཏན་ལ་འབེབས་པ་ལ་མེད་པའི་ཐབས་མེད། ཚུལ་འདི་མ་ཤེས་པའི་དབང་
གིས་དེང་སང་ཚན་རིག་པ་དག་གིས་ཡིན་ཐག་བཅད་པ་མང་པོ་ཞིག་རང་ཉིད་ཀྱིས་
མིན་ཐག་གཅོད་དགོས་བྱུང་། ཁྱད་པར་དུ་མི་མཐུན་ཕྱོགས་ལས་ལྡོག་པའི་ལྡོག་
ཁྱབ་གཏན་ལ་འབེབས་མ་ཤེས་པས་ནོངས་པ་ཤིན་ཏུ་མང་། དེས་ན་རིགས་པ་འདི་
རྣམས་མིའི་རིགས་ཀྱིས་ཇི་སྲིད་དུ་ཤེས་བྱ་ལ་བརྟག་དཔྱད་བྱ་དགོས་པ་དེ་སྲིད་དུ་མེད་
ཐབས་མེད་དོ། ། པར་ བ་
བཟོ་རིག་པ། བཟོ་རིག་ལག་རྩལ་འདི་ནུབ་ཕྱོགས་པ་རྣམས་ཀྱིས་བཟོ་ལས་གསར་
བརྗེའི་བྱ་བ་བསྒྲུབས་པ་ནས་བཟུང་ད་ལྟའི་བར་ཤིན་ཏུ་དར་བས་ཐོན་རྫས་སྣ་ཚོགས་
པ་མང་མོད། རང་ཅག་ལ་སྔར་ནས་ཡོད་པའི་བཟོ་རིག་ལག་རྩལ་རྣམས་ཀྱང་
རང་རེའི་འཚོ་བ་དངོས་དང་འབྲེལ་ཆེ་བས་མི་དགོས་པ་མིན་ནོ། །གསོ་བ་རིག་པ། །
བོད་ཀྱི་གསོ་རིག་ལ་ཁྱད་ཆོས་མང་དུ་ཡོད་དེ། དང་པོ་སྨན་གྱི་སྡེབ་སྦྱར་གྱི་ཚེ་
ན་སྲོག་ཆགས་མང་པོ་ལ་ཚོད་བལྟའི་ཕྱིར་དུ་སྡུག་བསྔལ་དྲག་པོས་མནར་གཅོད་་་་
དང་གསོད་པར་བྱེད་མི་དགོས་པ་དང་། འཕྲུལ་ཆས་སྣ་ཚོགས་པ་མེད་ཀྱང་རྩའི་
འཕར་ཚུལ་དང་ཆུའི་རྣམ་པ་ཙམ་ལ་བརྟེན་ནས་ནད་ཀྱི་འབྱུང་རྐྱེན་བདེ་བླག་ཏུ་ངོས་
འཛིན་ཐུབ་པ་དང༌། ནད་གཅིག་ལ་ཕན་ཡང་གཞན་གཅིག་ཞར་ལ་སློང་བར་བྱེད་
པའི་རྫས་སྦྱོར་མང་པོ་མེད་པ་དང༌། ནད་ཀྱི་གཏིང་འཆོས་ཐུབ་པ་སོགས་ཡོད་པའི་
281



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཕྱིར་རོ། །ནང་དོན་རིག་པ། འདིར་ནང་དོན་རིག་པ་ལ་མཐོང་ཆེན་བྱ་དགོས་པའི་
རྒྱུ་མཚན་། དང་པོ་ཚེ་འདིར་རང་གཞན་ཐམས་ཅད་བདེ་ཞིང་སྐྱིད་པའི་རྒྱུ་ཡིན་པ་ནི།
དམ་པའི་ཆོས་འདི་ནི་སྐྱེ་བོ་རྣམས་ཀྱི་སེམས་ཀྱི་སྤྱོད་པ་ལེགས་པའི་ལམ་དུ་སྒྱུར་་་་་
བར་བྱེད་པའི་ཐབས་རྨད་དུ་བྱུང་བ་ཞིག་ཡིན་པས་ཕན་པ་དང་བདེ་བ་ཐམས་ཅད་
ཀྱི་འབྱུང་གནས་ཡིན་ཏེ། མི་རྣམས་ཀྱི་ད་ལྟ་དང་མ་འོངས་པའི་སྐྱིད་སྡུག་ཐམས་
ཅད་གཙོ་བོ་སེམས་ཀྱི་སྤྱོད་པ་ལ་རག་ལས་ཡོད། སེམས་ཀྱི་སྤྱོད་པ་མ་བཟང་ན་
དེས་ལུས་དང་ངག་ལ་བྱ་བ་མི་རུངས་བ་རྣམས་བྱེད་དུ་བཅུག་ནས་རང་གཞན་གཉིས་
ཀ་འཕུང་བར་བྱེད། སེམས་ཀྱི་སྤྱོད་པ་ལེགས་ན་དེས་ཀུན་ནས་བསླངས་ཏེ་ལུས་
དང་ངག་གིས་ཀྱང་བྱ་བ་བཟང་པོ་དག་བསྒྲུབས་ནས་རང་གཞན་གཉིས་ཀ་བདེ་ཞིང་
སྐྱིད་པ་འབྱུང་སྟེ། དཔེར་ན། ས་སྟོང་སུས་ཀྱང་མི་མཐོང་ཞིང་མི་ཐོས་ལ། །
རྗེས་སུའང་ཤེས་པར་མི་འགྱུར་བ་ཞིག་ན་རྒན་མོ་རྒས་འཁོགས་ཤིག་གི་ལག་ཏུ་
ཤོག་སྒོར་འབུམ་གཅིག་ཐོགས་ཏེ་འགྲོ་བ་དེ། དམ་པའི་ཆོས་ལ་སྙིང་ནས་ཡིད་ཆེས་
པ་ཞིག་གིས་མཐོང་ན་རྒན་མོ་གསོད་རྒྱུ་དང་ཤོག་སྒོར་འཕྲོག་པ་ལྟ་ཅི། ཁྱོད་དེ་ལྟར་
མ་བྱེད་གཞན་གྱིས་གསོད་པའམ་འཕྲོག་ཏུ་འོང་ཞེས་སྨྲས་ཏེ་འགྲོ་བ་ལས་གསོད་པ་
དང་འཕྲོག་པ་ཡིད་ལའང་མི་འཆར་ངེས་པ་ཡིན། དེའི་དབང་གིས་རང་གཞན་
གཉིས་ཀ་བདེ་བར་འགྱུར། དེའི་རྗེས་སུ་མི་གཞན་ཞིག་འོང་བ་དེ་ཚེ་སྔ་ཕྱི་དང་ལས་
རྒྱུ་འབྲས་ལ་ཅུང་ཟད་ཀྱང་ཡིད་མི་ཆེས་པ་ཞིག་ཡིན་ལ། དེས་ཀྱང་རྒན་མོ་དེ་དང་
ཤོག་སྒོར་དེ་མཐོང་ན་ཇི་ལྟར་བྱེད་འོང་། ཉེས་ན་རྒན་མོ་བསད་དེ་ཤོག་སྒོར་འཕྲོག་
པའམ་ལེགས་ན་ཤོག་སྒོར་འཕྲོག་སྟེ་འགྲོ་ཤས་ཤིན་ཏུ་ཆེ། གལ་ཏེ་དེ་ལྟར་བྱས་ན་
དེའི་དབང་གིས་འཕྲལ་དུ་གཞན་ཕུང་མཐར་རང་ཡང་འཕུང་བར་འགྱུར་བ་ཡིན།།
དེ་ལྟར་མི་གཉིས་པོ་དེ་ལས་སྔ་མ་དེ་འདྲ་བའི་མི་ཇི་ལྟ་ཇི་ལྟར་མང་བ་དེ་ལྟ་དེ་ལྟར་
282



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
སེམས་ཅན་རྣམས་བདེ་ཞིང་སྐྱིད་པ་ཡིན། ཕྱི་མ་དེ་འདྲ་བའི་མི་ཇི་ལྟ་ཇི་ལྟར་མང་བ་
དེ་ལྟ་དེ་ལྟར་སྤྱི་ཚོགས་ཧྲིལ་པོ་མི་བདེ་བ་ཡིན་པ་སུས་ཀྱང་བསྙོན་དུ་མེད་པ་ཡིན་་་་་
པས་འདི་གཉིས་ཀྱི་ཁྱད་པར་ལྟོས་དང་ཤེས་སླ། དེས་མཚོན་ནས་དམ་པའི་ཆོས་
འདི་ཚེ་ཕྱི་མར་མ་ཟད་ཚེ་འདིར་ཡང་སྤྱི་ཚོགས་མཐའ་དག་བདེ་ཞིང་སྐྱིད་པའི་གཞི་
ཡིན་པར་ཤེས་པར་བྱའོ། །
གཉིས་པ་ཚེ་མཇུག་བདེ་སྐྱིད་ཀྱི་ངང་དུ་སྐྱེལ་བ། གཞན་ཡང་ཆོས་ལ་དད་པ་མེད་པ་
དག་གི་མི་ཚེ་ནི་དོན་མེད་པར་འགྱུར་ཏེ། དབུལ་པོ་རྣམས་ཀྱིས་ནི་ནོར་རྫས་ཕངས་
མེད་ཅིག་ཡོད་ན་དེ་ལས་གཞན་ཅི་ཡང་མི་དགོས་སྙམ་སྟེ་གང་ལའང་མི་འཛེམ་པར་
དེ་ཁོ་ནའི་ཆེད་དུ་མི་ཚེ་ཡོངས་རྫོགས་སྐྱིད་འདོད་ངང་ལ་སྡུག་གིས་ཟད་པར་བྱེད། །
ཕྱུག་པོ་རྣམས་ནི་འཚོ་བའི་ཆ་རྐྱེན་ཇི་ལྟར་འབྱོར་ཡང་ཡིད་ཀྱི་བདེ་བ་སྟེར་མི་ནུས་
ཤིང་༑ སེམས་ཀྱི་ནང་ན་རེ་འདུན་གྱི་གཏད་སོ་ཅི་ཡང་མེད་པས་སེམས་ཕུགས་ནི་
བྱང་ཐང་བཞིན་དུ་སྟོང་པ་ཁོ་ནར་སོང་བས་ཤིན་ཏུ་སྡུག་བསྔལ་བ་དང་དོན་མེད་པ་
ཡིན་ཏེ། མིག་སྔུན་གྱི་ཟས་གོས་སོགས་འདི་ཙམ་ལས་འཐོབ་རྒྱུ་གཞན་མེད་པས་
ཕལ་ཆེར་དུད་འགྲོ་དང་ཁྱད་པར་མེད། དེའི་ཕྱིར་ཁོང་ཚོས་ཀྱང་བསམ་བློ་ཅུང་ཟད་
རེ་བཏང་བ་ན་དོན་དེ་ཕྱོགས་ཙམ་རེ་གོ་ནས་སེམས་ལ་འཇིགས་སྐྲག་དང་སྐྱོ་སུན་
དང་༑ རང་ཉིད་འཚོ་ཞིང་གནས་པ་ལ་མཐར་གཏུགས་ན་སྙིང་པོ་ཅི་ཞིག་ཡོད་སྙམ་
པའི་ཐེ་ཚོམ་དང༌། སྡུག་བསྔལ་དྲག་པོ་འོང་གིན་འདུག དེ་ལྟར་བསམ་གཞིགས་
བྱས་པས་ཡི་ཆད་ནས་རང་སྲོག་གཅོད་པ་ཤིན་ཏུ་མང་པོ་ཡོད། དེས་ན་མི་རྣམས་ཇི་
སྲིད་དུ་ཟས་གོས་གཉིས་ལ་སེམས་ཁྲལ་དགོས་པ་དེ་སྲིད་དུ་ནི་དེ་གཉིས་རྩོལ་སྒྲུབ་
ཀྱི་ངལ་བས་དུས་འདའ་བ་ལས་གཞན་པའི་བསམ་གཞིགས་མང་པོ་བྱེད་ལོང་ཆེར་
མེད༑ ནམ་ཞིག་ཟས་གོས་གཉིས་སོགས་ལ་སེམས་ཁྲལ་བྱ་མི་དགོས་པར་གྱུར་པ་
283



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ན། དོན་འདི་རྣམས་ལ་སེམས་པར་བྱེད་པའི་མགོ་རྩོམ། དེའི་ཚེ་ན་དམ་པའི་ཆོས་
མི་ཤེས་པ་དག་ནི་དངོས་གནས་ཡིད་སྐྱོ་བའི་གནས་སུ་འདུག་གོ །འདི་འདྲའི་
གནས་ཚུལ་དེ་དཔལ་འབྱོར་ཡར་རྒྱས་སུ་འགྲོ་བཞིན་པའི་གྲོང་ཁྱེར་རྣམས་སུ་རབ་
ཏུ་མང་པོ་སྣང་། ཁྱད་པར་དུ་ལོ་ཆུང་བའི་ཚེ་ན་མགོ་འུར་ཟིང་གིས་གང་བས་ཆེར་མི་
ཚོར་ཡང་། ལོ་ན་ཅུང་ཟད་མཐོ་བའི་དུས་སུ་ཚོར་བ་དེ་དག་ཇེ་བས་ཇེ་དྲག་ཏུ་འོང་སྟེ།
ཐབས་གཞན་ནི་མི་རྙེད་པས་ཚོར་བ་དེ་དག་བརྗེད་ཨེ་ཐུབ་བལྟ། དེ་བརྗེད་པའི་
ཐབས་སུ་རྣམ་གཡེང་གི་བྱ་བ་སྣ་ཚོགས་བྱེད། ཇི་ཞིག་ན་རྣམ་གཡེང་དེ་དག་ཉིད་
ལའང་སྐྱོ་བ་སྐྱེས་ཏེ་ཇི་བྱ་མི་རྙེད་དེ་འཆི་རྒྱུ་ཁོ་ན་བསྒྲུགས་ཏེ་འདུག་པ་ལས་གཞན་
མེད་པས་སྙིང་རྗེ་བའི་གནས་སོ། ། ན་
ཚུལ་འདི་མ་འོངས་པར་དཔལ་འབྱོར་གྱི་ཚད་མཐོན་པོར་སླེབས་པ་ན་ནི་ཆེས་ཤིན་
ཏུ་མང་པོ་འབྱུང་བར་འགྱུར་བ་གོར་མ་ཆག་གོ །དམ་པའི་ཆོས་ལ་དད་པ་བྱེད་པ་
རྣམས་ནི་ཚེ་མཇུག་ཏུ་སླར་ཡང་ཡིད་དུ་འོང་བའི་འདུན་པ་གསར་བ་ཞིག་གི་ཆེད་དུ་
བརྩོན་པའི་སྙིང་སྟོབས་སྐྱེས། སྙིང་སྟོབས་དེ་ཉིད་ཀྱིས་དེའི་འཚོ་བའི་ཆ་ཤས་་་་
ཐམས་ཅད་ལ་ཁྱབ་པས་རྟག་པར་སེམས་བདེ་འབོལ་ལེ་བ་ཞིག་འབྱུང་། འཆི་བའི་
དུས་ནའང་སེམས་དགའ་བཞིན་དུ་འཆི་ཞིང་། ཤི་ནས་ཀྱང་བརྩོན་པ་དོན་དང་ལྡན་
པར་གྱུར་ཏེ། རེ་འདུན་དང་འབད་པ་དེས་དེ་ནམ་ཡང་བསླུ་བར་མི་འགྱུར་རོ། །
དེས་ན་འགྲོ་བ་མིའི་རིགས་ཀྱིས་མཇུག་མཐའི་རེ་ལྟོས་འཆའ་ས་ནི་དམ་པའི་ཆོས་
ཁོ་ནར་འོང་སྟེ། དོན་འདི་མ་འོངས་པ་ན་ཇེ་བས་ཇེ་གསལ་དུ་འགྲོ་བ་ཡིན་ཏེ་
བལྟས་པས་ཆོག་གོ །
གསུམ་པ་ཚེ་འདི་ཙམ་དུ་མ་ཟད་སྐྱེ་བ་ནས་ཚེ་རབས་ཐམས་ཅད་དུ་བདེ་ནས་བདེ་་་
བར་འགྲོ་བའི་རྒྱུ་ཡིན་པ་ནི། དམ་པའི་ཆོས་ལ་སྦྱངས་ནས་དགེ་སྡིག་གི་བླང་དོར་
284



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཤེས་ཏེ། ཚུལ་བཞིན་དུ་ལག་ལེན་ལ་བཏབས་པས་ཕྱི་མ་བདེ་ནས་བདེ་བར་འགྲོ་
བའང་ཡིན། ཆོས་མ་ཤེས་ན་ཚེ་འདིའི་འཚོ་བའི་ཐབས་ཙམ་གྱི་ཕྱིར་དུ་ལས་ངན་པ་
བསམ་གྱིས་མི་ཁྱབ་པ་བསགས་ཏེ། ཚེ་ཕྱི་མར་ཤིན་ཏུ་ཡུན་རིང་པོར་སྡུག་བསྔལ་མི་
བཟད་པ་མྱང་དགོས་པ་མང་པོ་འདུག་སྟེ། མི་རིགས་གཞན་པ་རྣམས་ཀྱི་ཁྲོད་ན་མི་
འགའ་རེ་སྤྱིར་གཤིས་རྒྱུད་བཟང་ཞིང་ཡ་རབས་ལྟ་བུར་སྣང་ཡང་དུད་འགྲོའི་རིགས་
ཤིན་ཏུ་མང་པོ་བསྐྱེད་ཅིང་གསོས་ཏེ་གཞན་རྣམས་ལ་གསོད་པའི་ཕྱིར་དུ་བཙོང་ནས་
ཤོག་སྒོར་མང་དུ་ཐོབ་པ་དེས་ཁང་པ་དང་རླངས་འཁོར་བཟང་པོ། ཁྱིམ་དུ་ཡོ་བྱད་
རྩ་ཆེན་དག་ཉོས། བུ་དང་བུ་མོ་དག་ཕྱི་རྒྱལ་དུ་སློབ་སྦྱོང་བྱེད་དུ་བཏང་སྟེ། བཟའ་
མི་ཐམས་ཅད་བདེ་སྐྱིད་ཀྱི་འཚོ་བ་ལ་རོལ་བར་རློམ་པ་མང་པོ་འདུག རང་རེའི་
འབྲོག་ཕྱོགས་ན་མི་འགའ་རེ་དཀོན་མཆོག་གསུམ་ལ་དད་པ་དང་ལས་རྒྱུ་འབྲས་ལ་
ཡིད་ཆེས་ཀྱིས་བླང་དོར་ཚུལ་བཞིན་བྱེད་ཀྱང་འཚོ་རྐྱེན་ཞན་པས་ཚེ་གང་པོ་ལུང་་་་་
ཕུགས་དང་རི་ངོས་རྣམས་སུ་ཟད་ཅིང་། དུས་བཞིར་ཁ་ཆར་གྱིས་གདུང་སྟེ་མལ་ས་
སྐམ་པོ་ཙམ་ཡང་དཀོན་པ། བྱིས་པ་རྣམས་ལ་གྱོན་རྒྱུ་མེད་པར་མགོ་རྗེན་རྐང་རྗེན་
དང་གཅེར་བུར་འགྲོ་བ་འདི་དག་གོང་གི་དེ་དང་བསྡུར་ན་སྔ་ཕྱི་གཉིས་ཀྱི་འཚོ་བ་ལ་
ལྷའི་ལོངས་སྤྱོད་དང་ཡི་དྭགས་ལྟ་བུའི་ཁྱད་པར་ཞིག་འདུག་ཀྱང་མིག་རྒྱང་རིང་ཙམ་
བྱས་ཚེ་ཕྱི་མའི་འཚོ་ཚུལ་འདི་དགའ་ངེས་ཏེ། སྔ་མ་དེས་མི་ལོ་བཅུ་ཕྲག་འགའ་ཤས་
སོང་བའི་རྗེས་སུ་རང་བྱས་རང་ལ་སྨིན་པའི་རྣམ་སྨིན་དེ་བཟའ་ཚང་གང་པོ་དེས་མྱང་
དགོས་ངེས་པ་ཡིན་ལ། ཕྱི་མ་དེ་ད་ལྟའི་འཚོ་ཚུལ་ཐབས་སྡུག་ཀྱང་མི་ལོ་བཅུ་ཕྲག་
ཁ་ཤས་སོང་བའི་རྗེས་སུ་རབ་ན་དག་པའི་ཞིང་ཞིག་ཏུ་སྐྱེ་བའམ་དེ་ཙམ་མིན་ཡང་ད་
ལྟ་བས་བདེ་ཞིང་སྐྱིད་པ་ཞིག་འབྱུང་བའི་ཕྱིར་རོ། །
བཞི་པ་ཁམས་གསུམ་འཁོར་བ་མཐའ་དག་ལས་ཐར་བའི་རྒྱུ་ཡིན་པ་ནི། སེམས་
285



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཅན་གྱི་ཁམས་ན་གང་ཟག་ལ་ལ་ནི་འཁོར་བ་མཐའ་དག་ལ་སྐྱོ་སྟེ། ངན་སོང་གསུམ་
དུ་མ་ཟད་ལྷ་དང་མིའི་འཚོ་བ་ལའང་དོན་ཅི་ཡང་མེད་པར་མཐོང་བས་འཁོར་བ་འདི་
ལས་ཐར་བའི་ཐར་བ་ཞིག་ཐོབ་ན་སྙམ་དུ་བསམས་ནས་དེ་དོན་དུ་གཉེར་བ་དག་་་་
ཀྱང་ཡོད་དེ། དེ་རྣམས་ཀྱིས་དམ་པའི་ཆོས་འདི་ལ་བསླབས་པས་འཁོར་བའི་སྡུག་
བསྔལ་མཐའ་དག་ལས་ཐར་ནས་གཏན་གྱི་བདེ་བ་འཐོབ་པ་ཡིན་ནོ། ། དེ་
ལྔ་པ་མཐའ་ཡས་པའི་སེམས་ཅན་ཐམས་ཅད་ལ་བདེ་བ་མཐར་ཐུག་པ་སྒྲུབ་པའི་རྒྱུ་
ཡིན་པ་ནི། ཡང་སེམས་ཅན་འགའ་ཞིག་ནི་སྙིང་རྗེ་ཆེན་པོ་མངའ་བ་ཡིན་པས་རང་
དོན་ལ་བསམ་བློ་མི་གཏོང་བར་སེམས་ཅན་གཞན་རྣམས་ཀྱི་དོན་འབའ་ཞིག་ཁུར་
དུ་ཁྱེར་ནས་སེམས་ཅན་ཐམས་ཅད་ཐར་བ་འཐོབ་པའི་ཕྱིར་དུ་སྙིང་ཐག་པ་ནས་འབད་
པ་བྱེད་པ་ཡོད་ལ། དེ་དག་གིས་ཐབས་གཞན་གང་གིས་ཀྱང་སེམས་ཅན་རྣམས་
ཀྱི་ཕན་བདེ་མཐར་ཐུག་པ་ཞིག་བསྒྲུབ་མི་ཐུབ་ཅིང་། དམ་པའི་ཆོས་འདི་ཁོ་ནས་
སྒྲུབ་ནུས་པ་ཡིན་ནོ། ། ས་
དྲུག་པ་འཇིག་རྟེན་གྱི་གནས་ལུགས་མཐར་ཕྱིན་པ་རྟོགས་པའི་རྒྱུ་ཡིན་པ་ནི། ཕྱིའི་
འཇིག་རྟེན་གྱི་ཁམས་དང་ནང་སེམས་ཅན་གྱི་ལུས་སེམས་གྱི་གནས་ཚུལ་མཐར་་་་་
ཐུག་ནི་ནང་པ་སངས་རྒྱས་པའི་རྟེན་འབྲེལ་གྱི་རིགས་པ་འདི་ཁོ་ནས་ཇི་ལྟ་བ་བཞིན་
དུ་གཏན་ལ་དབབ་ནུས་པ་ཡིན་གྱི། གཞན་ལོ་སྟོང་ཕྲག་དུ་མའི་གོང་གི་རྟོག་གེ་
རྣམས་ནས་ད་ལྟའི་ཚན་རིག་པ་ཡན་ཆད་སུས་ཀྱང་ཇི་བཞིན་པ་ཞིག་སྟོན་ཐུབ་མེད།
ཁྱད་པར་དུའང་རང་གི་ལུས་སེམས་འདི་གཉིས་གང་ནས་བྱུང་བ་དང༌། ཇི་ལྟར་
གནས་པ། གང་དུ་འགྲོ་བ་བཅས་རྩ་བ་ནས་ཤེས་མེད། དཔེར་ན། རླངས་འཁོར་
འདི་ལ་རྐང་པས་གནོན་རྒྱུ་དང་ལག་པས་བསྐྱོད་རྒྱུ་འདི་དག་འདི་ལྟར་བྱས་ན་འགྲོ་
བ་དང་སྡོད་པ་དང་མགྱོགས་པ་དང་དལ་བ་སོགས་འདི་ལྟར་བྱེད་འོང་བའི་རྒྱུ་མཚན་
286



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཅི་ཡང་མི་ཤེས་ཤིང་ཁ་ལོ་བསྒྱུར་རྒྱུ་ཅུང་ཟད་ཤེས་པ་ཞིག་གིས་རླངས་འཁོར་བསྐོར་
ཏེ་འགྲོ་བ་དང་འདྲ་སྟེ། ། རང་གིས་རང་ཉིད་ཅི་ཞིག་ཡིན་མི་ཤེས་སོ། །ཕྱིའི་འཇིག་
རྟེན་ལ་ཡང་ཟླ་བ་དང་སྐར་མའི་སྟེང་དུ་བགྲོད་པ་སོགས་ཀྱིས་རྟོག་དཔྱོད་ཤིན་ཏུ་་་
མང་པོ་བྱས་ཀྱང་ད་ལྟའི་བར་དུ་རགས་རིམ་ཙམ་ཞིག་ལས་ཅི་ཡང་ཤེས་མེད། དེས་
ན་དམ་པའི་ཆོས་འདི་མི་རྣམས་ལ་བསམ་པ་བཟང་པོ་བྱེད་ཐབས་ཀྱི་སློབ་གསོ་རྐྱང་
བ་ཙམ་མ་ཡིན་པར་ཤེས་བྱའི་གནས་ལུགས་ཇི་བཞིན་དུ་གཏན་ལ་ཕབ་ཅིང་། ད་ལྟ་
སྐྱེ་བོ་ཐ་མལ་བ་ཞིག་ཡིན་ཡང་རྫོགས་པའི་སངས་རྒྱས་ཀྱི་ས་ལ་བདེ་མྱུར་དུ་བགྲོད་
པར་བྱེད་པའི་ཐབས་ཡང་དག་པ་སྟོན་པའི་ཤེས་རབ་ཀྱི་དྭངས་བཅུད་དང་ཤེས་རབ་
ཀྱི་འབྱུང་ཁུངས་མཐར་ཐུག་པ་ཞིག་ཀྱང་ཡིན་ནོ། ། ད་
དེ་དག་ཀྱང་རང་ཉིད་ནང་པའི་ཆོས་ལ་དད་འདུན་བྱེད་མཁན་ཞིག་ཡིན་པའི་རྒྱུ་མཚན་
གྱིས་ནང་པའི་ཆོས་འདི་བཟང་ཞེས་ཕྱོགས་རིས་བྱེད་པ་རྩ་བ་ནས་མིན་ཏེ། །
རང་ཅག་གིས་རིང་མོའི་དུས་ནས་མཁས་ཤིང་གྲུབ་པའི་དགེ་བའི་བཤེས་གཉེན་དག་
བསྟེན་ཏེ། བོད་ཀྱི་ནང་པའི་ཆོས་ཀྱི་ལྟ་སྒོམ་སྤྱོད་འབྲས་རྣམས་སློབ་སྦྱོང་གཏིང་ཟབ་
བྱས་པས་དམ་པའི་ཆོས་འདིས་བོད་མི་མང་གི་ད་ལྟའི་དངོས་ཡོད་ཀྱི་འཚོ་བ་དང་། །
མ་འོངས་པ་ཚེ་ཕྱི་མའི་བགྲོད་ལམ་རིང་མོ་བཅས་ལ་ཕན་འབྲས་ཇི་འདྲ་ཞིག་ཡོད་་་་
ཚུལ་འཕྲིག་ཚུད་པ་ཙམ་བྱུང་། འཛམ་གླིང་གི་ཆོས་ལུགས་ཆེན་པོ་རྣམས་ཀྱི་ལྟ་སྤྱོད་
ཀྱང་ཅུང་ཟད་ཐོས། ནུབ་ཕྱོགས་ཀྱི་ཚན་རིག་གི་ངོ་བོ་དང་མཇུག་འབྲས་ཀྱང་ཕྲན་
ཙམ་ཤེས། དུས་རབས་ཀྱི་འཕེལ་ཕྱོགས་དང་སྤྱི་ཚོགས་ཀྱི་བདེ་སྡུག་དར་རྒུད་དག་
ཀྱང་ ཕྱོགས་ ཙམ་ རེ་མཐོང་ནས་དེ་དག་ཐམས་ཅད་ཀྱི་མཇུག་སྡོམ་དུ་རང་ཅག་བོད་
མི་རིགས་འདི་འབྱོར་བའི་དུས་དང་རྒུད་པའི་དུས་གང་གི་ཚེ་ནའང་དམ་པའི་ཆོས་འདི་
དང་ཁ་འབྲལ་དུ་མི་རུང་ཞེས་འགྱུར་བ་མེད་པའི་སྡོམ་ཚིག་ཏུ་བཀོད་པ་ཡིན། །
287



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཁོ་བོ་ཅག་གསར་བ་ཐམས་ཅད་ལ་སྐྱོན་དུ་བལྟས་ནས་གང་གིས་ཀྱང་དགོས་པ་མེད་
སྙམ་པའི་ཉམས་ལེན་པའི་གྲལ་དུའང་མ་སླེབས། རྙིང་པ་ཐམས་ཅད་ལ་ཐན་དུ་
བཟུང་ནས་རིལ་གྱིས་འདོར་དགོས་སྙམ་པའི་མགོ་སྟོང་བཅོས་སྒྱུར་པར་ཁས་འཆེས་
པའི་རྗེས་སུའང་རྒྱུག་འདོད་མེད་མོད། འོན་ཀྱང་སྡོམ་ཚིག་ཏུ་བྱས་པའི་གཏམ་འདི་
དག་ནི་མཁས་བླུན་སུ་ཞིག་གི་གདོང་དུ་བཤད་དགོས་ཀྱང་རྒྱུ་མཚན་ཅུང་ཟད་རེ་ཡོད་
ཁུལ་ཡིན་པས་དགོས་པ་སྐབས་སུ་བབས་པར་གྱུར་ན་སླར་ཡང་འབེལ་བར་བྱའོ། །
དེ་ལྟ་ན་དམ་པའི་ཆོས་འདི་ནི་འགྲོ་བ་མིའི་རིགས་ཇི་སྲིད་དུ་གནས་པ་དེ་སྲིད་དུ་
གནས་སྐབས་དང་མཐར་ཐུག་གི་ཕན་པ་དང་བདེ་བ་བསྒྲུབ་པ་ལ་མེད་དུ་མི་རུང་བ་
ཞིག་ཡིན་པས་ནམ་ཡང་མེད་ཐབས་མེད། མིའི་རིགས་ཀྱི་བདེ་སྐྱིད་ཀྱི་འཚོ་བ་ཞེས་
བྱ་འདི་ནི་ཤོག་སྒོར་དང་གསེར་དངུལ་རྐྱང་བས་འགྲུབ་ཐབས་གཏན་ནས་མེད་དེ། །
ཚུལ་འདི་མ་འོངས་པར་སྤྱི་ཚོགས་ཀྱི་འཚོ་བ་ཇི་ལྟར་ཡར་རྒྱས་བྱུང་བ་དེ་ལྟར་གསལ་
པོར་ཤེས་ནས་འོང་། ལྟོ་མི་ལྟོགས་པ་དང་རྒྱབ་མི་འཁྱགས་པ་ཙམ་གྱིས་ཆོག་པར་
འཛིན་པ་ནི་དུད་འགྲོ་རྣམས་ཀྱི་ཕུགས་འདུན་ཙམ་ཞིག་ཡིན་གྱི་མིའི་ཕུགས་འདུན་མ་
ཡིན་ལ། ཤོག་སྒོར་དང་གསེར་དངུལ་སོགས་ཡོད་ན་དེ་ལས་གཞན་གང་གིས་ཀྱང་
དགོས་པ་མེད་སྙམ་པ་འདི་ནི་མིག་རྒྱང་ལ་མཐོ་གང་ལས་མེད་པའི་སྤྲང་པོ་དག་གི་
བསམ་བློ་གཏོང་ཚུལ་ཐུན་མོང་མ་ཡིན་པར་གནས་པ་འདིའང་ལེགས་པར་ཤེས་་་་་
དགོས་སོ། །
དགུ་པ་དུད་འགྲོ་རྣམས་ལ་བྱམས་དང་སྙིང་རྗེ་བྱ་བ། དུད་འགྲོ་རྣམས་ལ་བྱམས་
དང་སྙིང་རྗེ་བྱ་བ་འདི་ནི་སྐབས་འདིར་ལྷག་པར་རྩལ་དུ་བཏོན་ནས་བརྗོད་དགོས་
པ་ཞིག་ཡིན། རྒྱུ་མཚན་གང་གི་ཕྱིར་ཞེ་ན། དེང་དུས་སུ་བོད་རྣམས་སྨྱོས་པ་བཞིན་
དུ་ཟོག་ལུག་སོགས་དུད་འགྲོ་རྣམས་ལ་སྡུག་བསྔལ་དཔེ་མེད་པ་གཏོད་ཅིང་། དེ་
288



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཡང་དུད་འགྲོའི་སྡུག་བསྔལ་འདི་དག་ལོ་རེ་བས་ལོ་རེ་སྣང་མེད་ལ་ཇེ་འཇོག་ཏུ་འགྲོ་
བཞིན་པའི་གནས་ཚུལ་ཤིན་ཏུ་ཡི་མུག་པ་ཞིག་དར་ཁྱབ་ཏུ་འགྱུར་བཞིན་པ་ཡིན་པའི་
ཕྱིར་རོ། །
དེ་ལ་དུད་འགྲོ་རྣམས་ལ་མི་འཚམ་པའི་སྡུག་བསྔལ་འདི་འདྲ་མྱོང་དུ་འཇུག་པ་ནི་
ཤིན་ཏུ་མི་འོས་ཏེ། དུད་འགྲོ་འདི་རྣམས་ལ་བདེ་སྡུག་གི་ཚོར་བ་ནི་རང་ཅག་དང་
འདྲ་བར་ཡོད། བདེ་བ་འདོད་སྡུག་བསྔལ་མི་འདོད་པའང་རང་རེ་རྣམས་དང་འདྲ་
མཉམ་ཁོ་ན་ཡིན་གྱི། འདི་རྣམས་ཀྱི་ཁྲོད་ན་སྡུག་བསྔལ་མྱོང་ན་དགའ་མཁན་ནམ་
བདེ་སྡུག་གང་མྱང་ཁྱད་པར་མེད་པ་ནི་གཅིག་ཀྱང་མེད། དེ་ཙམ་ཞིག་རང་ཅག་སུས་
ཀྱང་མིག་གིས་བལྟས་པ་ཙམ་གྱིས་ཀྱང་གསལ་པོར་ཤེས་ཐུབ། དེ་ལྟ་ན་རང་རེ་
རྣམས་ཀྱི་རང་གི་ལྕེ་ལ་བྲོ་བ་ཞིམ་པོ་ཅུང་ཟད་མྱོང་བ་ཙམ་གྱི་ཕྱིར་དུ་གཞན་སེམས་
ཅན་རྣམས་ལ་དེ་འདྲའི་སྡུག་བསྔལ་གཏོད་པ་འདི་འོས་སམ་མི་འོས་རང་གི་ལུས་་་་
སེམས་ལ་དཔེ་ལོངས་ལ་བསམ་བློ་ཐོངས་དང་ད་གཟོད་གོ་རྒྱུ་ཡོད། གལ་ཏེ་དགེ་
སྡིག་གི་ལས་འབྲས་གཏན་ནས་ཁས་མི་ལེན་པ་ཞིག་ཡིན་ནའང་བསམ་བློ་ཅུང་ཟད་
གཏོང་ཤེས་པའི་མི་ཞིག་ཡིན་ཕྱིན་ཞིབ་ཏུ་བསམས་ན་བྱ་བ་འདི་གདུག་རྩུབ་ཀྱི་སྤྱོད་
པ་མ་རུངས་བ་དང་མི་འོས་པ་ཞིག་ཡིན་པ་ནི་མི་ཤེས་པ་ག་ལ་སྲིད། དེས་ན་རང་
ལ་དཀའ་ངལ་ཇི་འདྲ་ཞིག་ཡོད་ཀྱང་རུང་སྟེ་གཞན་གྱི་སྲོག་བཅད་ནས་རང་ཉིད་
སྐྱིད་ཐབས་བྱེད་པ་འདི་ནི་འཚོ་བ་ཡར་རྒྱས་དང་དཔལ་འབྱོར་གོང་འཕེལ་དུ་གཏོང་
ཐབས་སོགས་མིང་སྙན་པོ་ཇི་འདྲ་ཞིག་བཏགས་ཀྱང་རུང་སྟེ། དོན་གྱི་ཐོག་ནས་
སེམས་ཅན་གཞན་གྱི་ཁྲག་དང་མཆི་མ་དང་ཚེ་སྲོག་གི་རིན་དུ་རང་ཉིད་སྐྱིད་པོར་་་་
འཚོ་བ་དང༌། རང་གི་བདེ་བའི་ཕྱིར་དུ་གཞན་གྱི་བདེ་ཚོར་ལ་སྣང་མེད་དུ་རྡོག་བརྫི་
བྱེད་པ། རང་གི་དཀའ་ངལ་ཕྲན་བུ་བསལ་བའི་ཕྱིར་དུ་གཞན་གྱི་ལུས་སྲོག་གི་སྡུག་
289



1 དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བསྔལ་ལ་ཅི་མི་སྙམ་པ་སྟེ། བསམ་ཚུལ་འདི་རྣམས་ནི་འགྲོ་བ་མིའི་རིགས་ཀྱི་ནོར་
འཁྲུལ་གྱི་བསམ་པ། ཕུང་ཀྲོལ་གྱི་བསམ་པ། བཙན་དབང་གི་བསམ་པ། དམུ་རྒོད་
ཀྱི་བསམ་པ། འདྲེ་གདོན་ལྟ་བུའི་བསམ་པ་ཡིན་པས་བསམ་པ་ངན་པ་འདི་ལྟ་བུ་
རྣམས་ གོང་འཕེལ་དུ་གཏོང་བའི་གཏམ་དག་ནི་ཐོས་ཀྱང་རྣ་བ་ དགབ་དགོས།
འདི་ལྟ་བུའི་བསམ་ངན་རྣམས་ཀྱིས་ཀུན་ནས་བསླངས་པའི་གདུག་རྩུབ་ཀྱི་སྤྱོད་པས་
འཚོ་ཐབས་བྱེད་པ་ནི་ཕྱིན་ཅི་ལོག་གི་འཚོ་བ་ཤིན་ཏུ་འཇིགས་སུ་རུང་བ་སྟེ། ཟས་
ཁམ་རེ་དང་གོས་ལིང་པོ་རེའི་རྩ་བ་ནའང་སེམས་ཅན་མང་པོའི་སྡུག་བསྔལ་གྱི་དུ་སྒྲ་
དིར་རེ་ཡོད་པས་གདུག་རྩུབ་དང་ཧམ་སྤྱོད་དེ་འདྲ་བས་འཇིག་རྟེན་དུ་འཚོ་བ་ལས་
ནི་བྱམས་བརྩེ་དྲང་བདེན་གྱི་ཕྱིར་དུ་ཤི་བར་གྱུར་པ་དགའ་ངེས་སོ། །
དེ་ལྟ་རང་རེ་རྣམས་འཇིག་རྟེན་མིའི་ཡུལ་ན་གནས་པ་ཡིན་པས་སེམས་ཅན་གྱི་སྲོག་
གཅོད་པ་ཁོ་ན་མིན་ཡང་འཚོ་ཐབས་གཞན་རེ་ལ་བསམ་བློ་བཏང་ན་རྩ་བ་ནས་མི་
འོང་པ་ནི་ག་ལ་སྲིད། གཞན་ཡང་སྲོག་མ་བཅད་ན་དཀའ་ངལ་ཅུང་ཟད་རེ་ཡོད་པའི་
དབང་དུ་བྱས་ཀྱང་སེམས་ཅན་གཞན་གྱི་ལུས་སྲོག་དང་བདེ་སྐྱིད་ཀྱི་ཕྱིར་དུ་རང་་་་
གིས་དཀའ་ངལ་དང་གྱོང་རྒུད་ཕྲན་བུ་དང་ལེན་བྱས་པ་ལ་མི་འོས་པ་དང་མི་རི་བ་
ཅི་ཡང་མེད་མོད། ལར་དེང་སང་ཟོག་ལུག་སོགས་བཤས་རར་འབེབས་པ་འདི་དག་
ཟ་རྒྱུ་དང་གྱོན་རྒྱུ་མི་རྙེད་ནས་བྱེད་པ་ཤིན་ཏུ་ཉུང་ལ། ཕལ་མོ་ཆེ་ཞིག་གཡུ་བྱུར་
སོགས་བེད་མེད་ཀྱི་རྡོའི་རིགས་མང་པོ་དང་། སྔར་བཤད་པའི་བེད་མེད་ཀྱི་གཅན་
གཟན་གྱི་པགས་པ་མང་པོ་དང་། ཕུང་རྒུད་ཀྱི་གཞི་མ་མེ་མདའ་སོགས་མཚོན་ཆ་
དག་དང་། ཁེ་ལས་གྱོང་ཆེ་བའི་འཕྲུལ་ཆས་རྙིང་ཧྲུལ་སྣ་ཚོགས་པའི་ཕྱིར་དུ་རེད། །
རང་གི་སྒོ་ཕྱུགས་རྣམས་ནི་རང་ལ་དྲིན་ཤིན་ཏུ་ཆེ་སྟེ། མཛོ་དང་གཡག་རྣམས་ལ་
རོང་པ་རྣམས་ཀྱིས་དཔྱིད་ཀྱི་དུས་སུ་ཞིང་རྨོས་ཏེ། ས་འོག་དང་ས་སྟེང་གི་སྲོག་
290



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཆགས་མང་པོ་གསོད་པའི་སྡིག་པ་གསོག་ཏུ་འཇུག ཡང་དཔྱིད་དུས་སུ་ལུད་སྐྱེལ།
སྟོན་དུས་སྟོན་ཐོག་བཀལ། རོང་འབྲོག་སུ་ཡིན་ཡང་རྒྱུན་དུ་དལ་ཁོམ་དུ་སྡོད་ལོང་
ཅི་ཡང་མེད་པར་རང་ལ་དགོས་ཚེ་རང་གིས་ཁལ་འགེལ། མི་དགོས་པའི་ཚེ་ན་
གཞན་ལ་གཡར་ཏེ། བཀོལ་སྤྱོད་ཀྱི་སྡུག་བསྔལ་དཔག་ཏུ་མེད་པ་མྱོང་དུ་འཇུག་
རྒས་ནས་ཁལ་མི་ཐེག་པར་མ་གྱུར་གྱི་བར་དུ་ཁྱིམ་གང་པོའི་གཡོག་ཏུ་བཀོལ། འབྲི་
དང་མཛོ་མོ་རྣམས་ཀྱིས་ཚེ་གང་པོར་ཞོ་དང་འོ་མ་མར་ཆུར་རྣམས་ཀྱིས་གསོས། །
ཟོག་ལུག་གང་ཡིན་ཡང་ལུས་ལ་སྐྱེས་པའི་སྤུ་དང་ཐ་ན་ལྕི་བ་དང་རིལ་མ་ཡན་ཆད་
ཀྱིས་མི་རྣམས་ལ་མ་ཤིའི་བར་དུ་ཚུར་ལ་ཕན་ཁོ་ན་བཏགས། གནོད་ནི་རྡུལ་ཙམ་
ཡང་སྐྱེལ་མ་མྱོང་། མི་རྣམས་ཀྱིས་ཕར་སེམས་ཅན་དེ་དག་ལ་ཕན་རྡུལ་ཙམ་ཡང་མ་
བཏགས༑ གནོད་པ་ཁོ་ན་བྱས། ཐ་མའི་དུས་སུ་རྒས་ཤིང་འཁོགས་པར་གྱུར་
པའམ་རྨས་སྐྱོན་ཆེན་པོ་ཐེབས་པ་ལྟ་བུའི་ཚེ་ན་རང་བཞིན་གྱིས་འཆི་དབང་ཡང་མེད་
པར་མཆུ་བསྡམས་ནས་གསོད། མི་རྣམས་ཀྱིས་སྒོ་ཕྱུགས་ལ་མནར་གཅོད་གཏོང་བ་
འདི་ལས་ལྷག་པ་ཞིག་ནི་དགྲ་ལག་དམར་བ་ཞིག་ཡིན་ཡང་བྱ་ཐབས་མེད་སྙམ་སྟེ།
ཚེ་གང་པོར་གླ་མེད་ཀྱི་གཡོག་ཏུ་བཀོལ་ནས་མཐར་ངན་གསོད་བྱེད་པ་ལས་ལྷག་
པ་ཅི་ཞིག་བྱ་རྒྱུ་ཡོད། དེས་ན་རང་རེ་ཚང་མ་བསམ་བློ་གཏོང་ཤེས་མཁན་གྱི་མི་རེད།
མིའི་ནང་ནས་ཆོས་པ་ཡིན་པར་ཁས་འཆེ་བ་ཡིན་པས་བསམ་བློ་ཞིབ་མོ་ཞིག་བཏང་
སྟེ༑ སྒོ་ཕྱུགས་འདི་རྣམས་ཀྱང་ཤ་ཁྲག་གིས་གྲུབ་པའི་ལུས་ཅན། བདེ་སྡུག་གི་ཚོར་
བ་དང་ལྡན་པ། དགའ་སྐྱོ་འཇིགས་སྐྲག་གི་བསམ་པ་དང་བཅས་པ། གསོན་ལ་རེ་
ཞིང་ཤི་ལ་འཚེར་མཁན་ཤ་སྟག་ཡིན་པ་མ་གཏོགས། སའམ་རྡོའམ་འབྲུ་རིགས་དང་
ཚོད་མ་འདྲ་ནི་མ་ཡིན་པས་ཅི་མི་སྙམ་དུ་སྡུག་བསྔལ་ལ་སྦྱོར་རྒྱུ་འདི་གཏན་ནས་མི་
འོས༑ དེས་ན་མ་མཐའ་ཡང་ཚེ་མཐར་རང་དབང་གིས་འཆི་ཆོག་པའི་གནང་བ་ཞིག་
291



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྦྱིན་རྒྱུ་ཅིས་ཀྱང་བཀའ་དྲིན་མི་ཆུང་བ་ཞུ་ཞུ། དམ་པའི་ཆོས་ཀྱི་ཕྱོགས་ནས་བཤད་
ན༑ སེམས་ཅན་འདི་རྣམས་རང་རེ་རྣམས་ཀྱི་ཕ་མ་ནི་ཡིན་པ་ལ་ཐེ་ཚོམ་རྩ་བ་ནས་
མེད་༑ རང་རེའི་ཕ་མ་རྣམས་ལ་ཐར་བ་འཐོབ་པ་དང་དག་པའི་ཞིང་ཁམས་སུ་འགྲོ་
བ་དང་མི་ལུས་འཐོབ་པའི་དགེ་རྩ་ནི་མེད། དམྱལ་བའི་གནས་སུའང་རེ་ཞིག་མ་
སྐྱེས། རང་གི་སྔོན་གྱི་ས་ཕྱོགས་དང་བུ་ཕྲུག་ནོར་རྫས་སོགས་ལ་ཞེན་ཆགས་ཀྱི་
དབང་གིས་སླར་ཡང་འདི་གར་སྐྱེས་པ་རང་རེ་རྣམས་ཀྱིས་ངོ་མ་ཤེས་པ་ཙམ་ཞིག་་་་
ཡིན༑ དེས་ན་སྒོ་ཕྱུགས་རྣམས་རང་གིས་ངན་གསོད་བྱེད་པ་དང་བཤས་ཚོང་བྱེད་པ་
འདི་དོན་གྱིས་རང་གི་ཕ་མ་རྣམས་ངན་གསོད་བྱེད་པ་དང་བཤས་ཚོང་བྱེད་པ་ཁོ་ན་
ཡིན་ནོ། །
དེ་ལྟ་ན་བྱ་བ་འདིས་ད་ལྟ་སྒོ་ཕྱུགས་རྣམས་ལ་སྡུག་བསྔལ་བར་བྱེད་ལ། མ་འོངས་
པ་ན་རང་ཉིད་འཕུང་བར་བྱེད་པ་ཁོ་ན་ཡིན་ཏེ། སྲོག་གཅོད་པ་འདི་སྡིག་པ་ཤིན་ཏུ་
ཆེ་བས། འདིའི་རྣམ་སྨིན་གྱི་འབྲས་བུ་དམྱལ་བའི་གནས་སུ་སྐྱེ་བ་དང༌། དེ་ནས་
སྡུག་བསྔལ་ཤིན་ཏུ་ཡུན་རིང་མོ་མྱངས་མྱངས་བའི་མཐར་ཐར་ཙམ་བྱུང་སྟེ། མི་ལུས་
ཤིག་ལོན་སྲིད་ཀྱང་ཚེ་ཐུང་བ་དང་ནད་མང་བ་སྟེ། ཚེ་གང་པོར་ནད་ཀྱི་འོག་ནས་མི་
ཐར་བའམ་བྱིས་པ་ཆུང་ངུའི་དུས་ནས་འཆི་བར་འགྱུར་བའམ་གཞན་གྱིས་གསོད་པར་
འགྱུར་བ་དང་། ས་ཕྱོགས་ཤིན་ཏུ་ཉམས་མི་དགའ་བར་སྐྱེ་བར་འགྱུར་བ་ཡིན།
སེམས་ཅན་རེ་རེའི་སྲོག་བཅད་ཀྱང་སྲོག་ལན་ལྔ་བརྒྱ་ཙམ་རེ་འཇལ་དགོས། དེ་
དག་རང་བྱས་རང་ལ་སྨིན་པ་ཡིན་པས་རྣམ་སྨིན་མགོ་ཐོག་ཏུ་བབས་ནས་བྱུང་བ་ན་
སུས་ཀྱང་ཅི་བྱེད་མེད། སྔར་རང་གིས་སེམས་ཅན་དེ་ལ་སྡུག་བསྔལ་ཤིན་ཏུ་ཆེན་པོ་
མྱོང་དུ་བཅུག་པའི་དབང་གིས་ད་ལྟ་རང་ཉིད་དམྱལ་བའི་གནས་སུ་སྡུག་བསྔལ་མྱོང་
བ་དང་། སེམས་ཅན་དེའི་སྲོག་བཅད་པས་རང་གི་ཚེ་ཐུང་བ་དང༌། སེམས་ཅན་དེའི་
292



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
གསོན་པོའི་གཟི་བརྗིད་མེད་པར་བྱས་པས་རང་ས་ཕྱོགས་ཡིད་དུ་མི་འོང་བའི་གནས་
སུ་སྐྱེ་བར་འགྱུར་བ་ཡིན། དེ་ལྟར་ལས་རྒྱུ་འབྲས་ནི་ནམ་ཡང་བསླུ་བ་མེད་པ་ཡིན་
པས་ད་ལྟ་རང་དབང་རང་ལ་ཡོད་པའི་དུས་སུ་གཟབ་པར་བྱ་དགོས་སོ། །
བཅུ་པ་སྒོ་ཕྱུགས་གསོད་པ་ན་སྡུག་བསྔལ་ཆུང་ཐབས་བྱ་རྒྱུ། སྤྱིར་སྒོ་ཕྱུགས་གསོད་
ཚུལ་ལ་མཆུ་བསྡམས་ནས་གསོད་པ་དང༌། སྐེ་བྲེག་ནས་དང༌། མགོ་ལ་ཐོ་བས་
གཞུས་ཏེ་དང་། གསོན་པོའི་ཁོག་པའི་ནང་དུ་ལག་པ་བཏང་སྟེ་ཁྲག་རྩ་བཅད་ནས་
གསོད་ཚུལ་སོགས་འདུག་སྟེ། ཐམས་ཅད་སྡུག་བསྔལ་ཆེན་པོ་དང་ལྡན་པ་འབའ་
ཞིག་རེད། རང་རེའི་ཡུལ་གྱི་འབྲོག་ཕྱོགས་ཕལ་ཆེར་ན་མཆུ་བསྡམས་ཏེ་གསོད་པ་
འདི་དར་ཁྱབ་ཆེ། གསོད་ཚུལ་འདི་ནི་ངན་གསོད་ཤིན་ཏུ་འཇིགས་སུ་རུང་བ་ཞིག་
རེད༑ དེ་ཡང་ཇི་ལྟར་ན་ཟོག་འགའ་ཞིག་མཆུ་བསྡམས་ནས་དབུགས་བཀག་པ་ནས་
བཟུང་དུས་ཚོད་སྐར་མ་དགུ་ཙམ་གྱིས་འཆི་བར་འགྱུར། འགའ་ཞིག་ནི་སྐར་མ་བཅོ་
ལྔ་ཙམ་རེ་སོང་ནས་གདོད་འཆི་བར་འགྱུར། མཆུ་བསྡམས་ཏེ་དབུགས་བཀག་པའི་
སྡུག་བསྔལ་དེ་ཇི་འདྲ་ཞིག་རེད་རང་གི་མཆུ་ལག་པས་སྡོམས་ལ་དུས་ཚོད་སྐར་མ་
གཅིག་ཙམ་ཞིག་ལ་སྡོད་དང་ཤེས་འོང་། དབུགས་ཆད་དེ་ཤི་མ་སོང་གི་བར་དུ་སྡུག་
བསྔལ་དེ་ཇེ་བས་ཇེ་ཆེར་འགྲོ་བ་ཡིན། ད་དུང་དེའི་སྟེང་དུ་བསམ་གྱིས་མི་ཁྱབ་པའི་
འཇིགས་སྐྲག་ཆེན་པོ་དང་བཅས་པ་ཡིན། སྡུག་བསྔལ་དང་འཇིགས་སྐྲག་དེ་ཡུན་དེ་
འདྲའི་རིང་པོར་མྱང་དགོས་ན་གང་འདྲ་འདུག རང་རེ་རྣམས་ལ་ཡུད་ཙམ་རེ་ལ་
མེ་བཙའ་ཆུང་ངུ་རེ་བཞག་པ་ན་མི་བཟོད་ནས་མི་མང་པོ་ལ་རྐང་པ་དང་ལག་པ་ནས་
འཛིན་དུ་འཇུག སེམས་ཅན་གཞན་རྣམས་ལ་འདི་འདྲའི་སྡུག་བསྔལ་ཆེན་པོ་ཡོད་
ཀྱང་ཅི་མི་སྙམ་པར་སྣང་མེད་དུ་བོར་བ་ནི་ཤིན་ཏུ་ཐ་ཆད་པ་ཡིན། གལ་ཏེ་སྒོ་ཕྱུགས་
དག་མ་བསད་ཐབས་མེད་ཡིན་ཕྱིན་སྡུག་བསྔལ་ཅུང་ཟད་ཆུང་ངུ་ཞིག་གི་ངང་ནས་
293



དངལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འཆི་ཆོག་པའི་ཐབས་ཤིག་ལ་ནི་ངེས་པར་དུ་བསམ་བློ་གཏོང་དགོས་ཏེ། སེམས་
ཅན་ལ་སྡུག་བསྔལ་ལྷག་པོ་མྱོང་དུ་འཇུག་དགོས་དོན་ཅི་ལ་ཡོད། ངན་གསོད་དེ་
འདྲ་བྱས་ན་གསོད་མཁན་ལ་སྡིག་པའང་ཤིན་ཏུ་ཆེའོ། ། ་་་་་་་་་་་
དེས་ན་འབྲོག་ཕྱོགས་འགའ་རེ་ན་འཆི་བ་མྱུར་ལ་སྡུག་བསྔལ་ཅུང་ཟད་ཆུང་བའི་་་་་
གསོད་ཐབས་འདུག་པས་དེ་སོགས་ལག་ལེན་དུ་བྱས་ཏེ་མཆུ་སྡོམ་པ་སོགས་ངན་་་་
གསོད་དེ་དག་གི་སྲོལ་རྒྱུན་ནུབ་པ་ཞིག་བྱེད་པ་ནི་གལ་ཆེ། འོན་ཀྱང་ཐབས་དེས་
བསད་ན་སེམས་ཅན་ལ་སྡུག་བསྔལ་མེད་པ་དང་གསོད་པ་པོ་ལ་སྡིག་པ་མེད་ཅེས་
གོ་བ་ལོག་པར་གཟུང་བར་མི་བྱ་སྟེ། སྲོག་བཅད་པ་ལ་སྡུག་བསྔལ་མེད་པ་དང་སྡིག་
པ་མེད་པ་ཞིག་ག་ལ་སྲིད། མདོར་ན་སྒོ་ཕྱུགས་འདི་རྣམས་རང་ཅག་ལ་བརྟེན་ནས་
གནས་པ་ཡིན་པས་གསོན་པ་དང་འཆི་བ་གང་གི་ཚེ་ནའང་སྡུག་བསྔལ་ཕྲན་བུ་རེའང་
མྱོང་མི་དགོས་པའི་ཐབས་ཡོད་ན་དེའི་ཕྱིར་དུ་འབད་པར་བྱ་དགོས་སོ། །
བཅུ་གཅིག་པ་དམ་པའི་ཆོས་ལ་སློབ་སྦྱོང་བྱ་བ། དེ་ཡང་སྐྱེ་བོ་ཕོ་མོ་རྒན་གཞོན་
ཐམས་ཅད་ཀྱིས་དམ་པའི་ཆོས་ཀྱི་དོན་ཅི་རིགས་པ་ཞིག་ཤེས་པ་ནི་མེད་དུ་མི་རུང་
ངོ་༑ ༑རྒྱུ་མཚན་གང་གི་ཕྱིར་ཞེ་ན། རང་རེ་ཐམས་ཅད་བདེ་བ་ཆུང་ངུ་ཡན་ཆད་
འདོད་ལ། སྡུག་བསྔལ་ཆུང་ངུ་ཡན་ཆད་མི་འདོད་མཁན་ཤ་སྟག་ཡིན་པ་ལས་འདི་
ན་བདེ་བ་མི་འདོད་དང་སྡུག་བསྔལ་འདོད་པའམ་བདེ་ཡང་ཆོག་ལ་མ་བདེ་ཡང་ཆོག་
སྙམ་པ་ནི་གཅིག་ཀྱང་མི་འདུག འོ་ན་བདེ་བ་དང་སྡུག་བསྔལ་འདི་རྣམས་ཀྱང་
རྒྱུ་མེད་རྐྱེན་མེད་དུ་འབྱུང་བ་ནི་གཏན་ནས་མ་ཡིན་ཏེ། འདི་རྣམས་ལ་རྒྱུ་ཡོད་ལ་
རྐྱེན་ཡང་ཡོད། དེས་ན་རྒྱུ་དང་རྐྱེན་དེ་གང་ཡིན་པ་དང་། བདེ་བའི་རྒྱུ་དེ་ཇི་ལྟར་
བསྒྲུབ་པར་བྱ་བ་དང༌། སྡུག་བསྔལ་གྱི་རྒྱུ་དེ་ཇི་ལྟར་སྤང་བར་བྱ་བ་དེ་རང་ཉིད་ཀྱིས་
ཤེས་དགོས། རང་གིས་མ་ཤེས་ན་གཞན་གྱིས་ཤེས་པ་ཙམ་གྱིས་མི་འོང་། དཔེར་ན་
294



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
འཇིག་རྟེན་གྱི་ལུགས་ལའང་རྒྱལ་པོའི་ཁྲིམས་དེ་རང་གིས་ཤེས་དགོས། རང་གིས་
ཤེས་ན་རང་གིས་དེ་དང་མི་འགལ་བར་བྱས་པས་ཆོག་སྟེ། ཁྲིམས་འགལ་བྱས་ཏེ་
བཙོན་ཁང་དུ་འགྲོ་དགོས་དོན་མེད་པ་ཡིན་གྱི། གཞན་གྱིས་ཤེས་པ་ཙམ་གྱིས་ཕན་
ཐོགས་དེ་ཙམ་མེད་པ་བཞིན་ནོ། །འ་
དམ་པའི་ཆོས་འདི་རང་རེ་བོད་ཀྱི་རིག་གཞུང་ཐམས་ཅད་ཀྱི་སྙིང་པོ་ཡིན་ལ། བོད་
མི་རིགས་ཚེ་འདི་ཕྱི་གཉིས་ཆར་དུ་བདེ་ཞིང་སྐྱིད་པའི་འབྱུང་གནས་ཀྱང་ཡིན། དེའི་
ཕྱིར་བོད་ཀྱི་བཙད་པོ་རིམ་བྱོན་རྣམས་ཀྱིས་ཀྱང་འདི་ལ་བཀུར་སྟི་དཔེ་མེད་མཛད་
ལ༑ བོད་ཀྱི་མཁས་པ་བགྲང་གིས་མི་ལང་བ་རྣམས་ཀྱིས་ཀྱང་ལུས་སྲོག་ལོངས་
སྤྱོད་གང་ལའང་མ་ལྟོས་པར་འཛིན་སྐྱོང་སྤེལ་བར་མཛད། དེ་ཐམས་ཅད་ཀྱང་བོད་
མི་རིགས་ཀྱི་འདི་ཕྱི་གཉིས་ཀའི་བདེ་སྐྱིད་ལ་དམིགས་པ་ཡིན་གྱི། དེ་ལས་གཞན་
པའི་དམིགས་ཡུལ་གང་ཡང་མེད། དེ་ལྟར་མཛད་པའི་དྲིན་གྱིས་ད་ལྟ་འཛམ་གླིང་
ཡོངས་ཀྱི་ཁྱོན་ན་དམ་པའི་ཆོས་ཆེས་ཕུན་སུམ་ཚོགས་པར་གནས་པ་དེ་བོད་ཀྱི་ཡུལ་
འདི་ཉིད་དུ་གྱུར་བ་ཡིན། དམ་པའི་ཆོས་འདི་ལོ་ཆིག་སྟོང་ལྷག་གི་རིང་ལ་བོད་ཀྱི་སྤྱི་
ཚོགས་འཚོ་བ་དང་མཉམ་འགྲོ་མཉམ་འདུག་ཏུ་གྱུར་པས་མི་རྣམས་ཀྱི་སེམས་གཏིང་
ན་འདི་བྱ་རུང་དེ་བྱ་མི་རུང་སྙམ་པའི་རང་བཞིན་གྱི་འཛེམ་བག་ཁྱད་པར་བ་ཞིག་་་་་
ཡོད་ལ། དེའི་དབང་གིས་སྤྱི་ཚོགས་བརྟན་བརླིང་དང་བདེ་འཇགས་དང་བསམ་པ་
ཡ་རབས་ཀྱི་རང་བཞིན་ཅན་དུ་འགྲོ་བ་ལ་ཕན་འབྲས་རྒྱ་ཆེན་པོ་བྱུང་དང་འབྱུང་བཞིན་
པ་ཡིན་པ་ནི་བོད་མི་མང་ཡོངས་ལ་ཉམས་མོང་མངོན་སུམ་པ་འདི་ཡིན།
དེའི་དབང་གིས་བོད་མི་རིགས་ཧྲིལ་པོས་དམ་པའི་ཆོས་ལ་དད་པ་དང་དགའ་བ་དཔེ་
མེད་པ་བྱེད་དེ། རིག་གནས་གསར་བརྗེ་སོགས་ཀྱི་དུས་སུ་མི་ལོ་བཅུ་ཕྲག་འགའ་
ཤས་སུ་དམ་པ་ཆོས་ཀྱི་རྒྱུན་བཅད་དེ་ལོ་རབས་བརྒྱད་ཅུ་པའི་མགོར་བསྟན་པ་སླར་
295



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཡང་ཅུང་ཟད་དར་བའི་མགོ་རྩོམ་པའི་ཚེ་ན་གཞན་ལྟ་ཅི་ཐ་ན་རྒྱ་གླིང་དང་རག་དུང་
སོགས་ཀྱི་སྒྲ་ཐོག་མར་ཐོས་པ་ན། ངེད་ཅག་བྱིས་པ་དང་ན་གཞོན་སངས་རྒྱས་ཀྱི་
བསྟན་པ་ཞེས་པ་ཅི་ཡིན་མི་ཤེས་པ་དག་མ་གཏོགས་གཞན་དམངས་ཚོགས་ཐམས་
ཅད་དགའ་དྲགས་ནས་ངུ་བར་མི་བྱེད་པ་གཅིག་ཀྱང་མི་འདུག རིག་གསར་གྱི་ཚེ་
བསྟན་པ་གཏོར་བརླག་གཏོང་བ་ནའང་། དམངས་དཀྱུས་མ་རྣམས་ཀྱིས་ལུས་སྲོག་
ལ་མ་ལྟོས་པར་རྟེན་གསུམ་སོགས་སྲུང་སྐྱོབས་བྱས་པའི་ལོ་རྒྱུས་ཡིད་འཕྲོག་པ་མང་
དུ་ཡོད་པ་ཐམས་ཅད་ཀྱིས་ཤེས་གསལ་ལྟར་རེད། འོན་ཀྱང་ཆོས་བསྒྲུབ་ལུགས་
ཤེས་དགོས་པ་ཡིན་གྱི། དེ་མ་ཤེས་ན་ཆོས་ལ་དགའ་བ་ཙམ་གྱིས་མི་འོང་། ཆོས་
བསྒྲུབ་ཚུལ་ཤེས་ན་ཆོས་འདིའི་ནང་ན་ཁྱིམ་པ་ཕོ་མོ་རྣམས་ཀྱིས་བསྒྲུབ་རྒྱུའང་ཡོད་
ལ༑ རབ་ཏུ་བྱུང་བ་རྣམས་ཀྱིས་བསྒྲུབ་རྒྱུའང་ཡོད་ཅིང༌། སྤྲང་པོ་དབྱུག་ཐོགས་དག་
གིས་བསྒྲུབ་རྒྱུའང་ཡོད་ལ། འབྱོར་ལྡན་ཁེ་གྲགས་འཛོམས་པས་བསྒྲུབ་རྒྱུའང་ཡོད་
པས་རང་རང་གི་ཚོད་དང་བསྟུན་ནས་ཉམས་སུ་བླངས་བས་ཆོག ཁྱིམ་པ་རྣམས་
ཀྱིས་ཀྱང་ཕྱོགས་གཅིག་ནས་ཕྱུགས་འཚོ་སྐྱོང་བྱེད་པ་དང་། ཞིང་ལས་སོ་ནམ་དང་།
བཟོ་ཚོང་སོགས་བྱེད་བཞིན་དུ་ཕྱོགས་གཅིག་ནས་ཚེ་ཕྱི་མ་བདེ་འགྲོ་འཐོབ་བྱེད་་་་་
ཙམ་དུ་མ་ཟད་ཐར་བ་ཐམས་ཅད་མཁྱེན་པ་སངས་རྒྱས་འཐོབ་པར་བྱེད་པའི་ཆོས་
ཀྱང་ཉམས་སུ་ལེན་ཚུལ་ཡོད། དེ་ལྟར་ཉམས་ལེན་བྱེད་ཐུབ་ན་ཆོས་ཚིག་བཞི་རེ་
ཙམ་གྱིས་ཀྱང་ཚེ་ཕྱི་མར་ཡང་ཕན་ལ། ཚེ་འདིར་ཡང་བདེ་བ་མངོན་གྱུར་དུ་འབྱུང་བ་
ཡིན་པས་གལ་ཆེ། དཔེར་ན། རང་གི་ལུས་ལ་དཔེ་ལོངས་ལ། །གཞན་ལ་གནོད་པ་
མ་བྱེད་ཅིག །ཅེས་པ་ལྟ་བུ་ཚིག་རྐང་གཉིས་ཀྱི་དོན་དེ་ཚུལ་བཞིན་དུ་ཤེས་ནས་དེའི་
དོན་བསམ་ཐུབ་པ་ཞིག་བྱུང་བ་ལྟ་བུའམ་ཡང་ན་མི་ཐམས་ཅད་ཀྱིས་རྒྱུ་མཚན་ཤེས་
པའི་སྒོ་ནས་ལས་རྒྱུ་འབྲས་ལ་ཡིད་ཆེས་ཡང་དག་པ་ཞིག་རྙེད་ན་སོ་སོ་རང་ངོ་ནས་
296



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
རང་ཤེས་རང་རྟོགས་ཀྱི་སྒོ་ནས་བློ་དཀར་གཞུང་དྲང་གི་ལམ་ལ་གནས་པས་ཉེས་་་་
སྤྱོད་སྣ་ཚོགས་པ་འབྱུང་དོན་མེད་པས་སྤྱི་ཚོགས་ཧྲིལ་པོ་ངང་ངམ་ཤུགས་ཀྱིས་བདེ་
ཞིང་སྐྱིད་པར་འགྱུར་བ་ལ་ཐེ་ཚོམ་མེད་དོ། །
དེས་ན་ཆོས་འདི་ཤེས་བྱ་གལ་ཆེན་ཡིན་པས་ངེས་པར་དུ་ཤེས་དགོས། རང་རེའི་ཚེ་
འདིའི་ལྟོ་རྒྱབ་གཉིས་ཀྱི་ཆེད་ཙམ་དུའང་ཤེས་བྱ་ཇི་འདྲའི་མང་པོ་སྦྱོང་གིན་འདུག
ཚེ་རབས་ནས་ཚེ་རབས་ཀྱི་བར་དུ་བདེ་ཞིང་སྐྱིད་པའི་དོན་དུ་དང་ངེས་པར་དུ་འབྱུང་
བར་འགྱུར་བའི་སྐྱེ་རྒ་ན་འཆིའི་སྡུག་བསྔལ་སྤང་བའི་བྱ་བ་གལ་བོ་ཆེ་དེའི་དོན་དུ་
ཅིའི་ཕྱིར་སློབ་སྦྱོང་མི་བྱེད། ཚེ་འདིའི་ཟས་གོས་ཙམ་གྱི་ཕྱིར་དུ་རིག་གནས་ཕལ་བ་
ལ་སློབ་སྦྱོང་བྱས་ཀྱང་དེའི་འབྲས་བུ་ཟས་གོས་ལོངས་སྤྱོད་འབྱོར་བ་ཙམ་ཡིན།།
ཟས་གོས་ལོངས་སྤྱོད་ནི་ཅི་ཙམ་ཞིག་འབྱོར་ཡང་གནས་སྐབས་ཙམ་ཡིན་གྱི་གཏན་
དུ་མི་འབྲལ་བ་ཞིག་གང་ནས་ཀྱང་མི་རྙེད། དམ་པའི་ཆོས་ལེགས་པོ་ཞིག་ཤེས་ན་
ཆོས་དེ་བསྒྲུབ་པ་ལའང་དཀའ་རྒྱུ་མེད། གྲུབ་པའི་འབྲས་བུའང་གནས་སྐབས་ཁ་
ཟས་རྒྱབ་གོས་ཀྱི་དོན་ཙམ་མ་ཡིན་པར་རང་གཞན་ཐམས་ཅད་ཚེ་རབས་གཏན་དུ་
བདེ་ཞིང་སྐྱིད་པའི་དོན་ཡིན། དེ་ལྟ་ན་དེ་འདྲའི་ཐབས་དེ་ཡོད་བཞིན་དུ་དེ་ལ་སློབ་
སྦྱོང་ཞིག་ཅིའི་ཕྱིར་ན་མི་བྱེད། ད་ལྟ་རང་རེ་རྣམས་ཀྱིས་རང་གི་སྟེང་དུ་མེ་སྟག་ཅིག་
མི་ལྷུང་བ་དང་། ཚེར་མ་ཞིག་མི་ཟུག་པ་ཡན་ཆད་ཀྱི་ཐབས་ལ་བརྩོན་པར་བྱེད་ན།
ངན་སོང་གསུམ་གྱི་སྡུག་བསྔལ་མི་འོང་བའི་ཐབས་སུ་མི་བརྩོན་པ་ནི་ཤིན་ཏུ་བླུན་
པ་ཡིན་ནོ། །
གཞན་ཡང་དམ་པའི་ཆོས་ཀྱི་རྒྱུ་མཚན་ཞིག་མ་ཤེས་ན། ལྟ་ལོག་ཅན་རྣམས་ཀྱིས་
ཚེ་སྔ་ཕྱི་མེད་པ་དང་ལས་རྒྱུ་འབྲས་མེད་ཅེས་པའི་དྲིལ་བསྒྲགས་བྱས་པ་ན། དངོས་
གནས་ཡོད་པར་མི་འདུག་སྙམ་པའི་ལྟ་བ་ལོག་པ་རྒྱུད་ལ་སྐྱེ་བའི་ཉེན་ཁའང་ཡོད།
297



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལྟ་ལོག་དེ་དག་རྒྱུད་ལ་སྐྱེས་ན་དེའི་དབང་གིས་སྲོག་གཅོད་པ་དང་། རྐུ་འཕྲོག །
གཡོ་སྒྱུས་མགོ་སྐོར་བ་སོགས་སྤྱོད་ངན་རྣམས་ཀྱང་གཞན་གྱིས་མ་མཐོང་ཕྱིན་ཐམས་
ཅད་འཛེམས་མེད་དུ་བྱེད། དེ་འདྲའི་མི་གཅིག་ཡུལ་ཕྱོགས་དེ་ན་ཡོད་ཀྱང་ཡུལ་
དེའི་ཐ་ན་དུད་འགྲོ་ཡན་ཆད་སྲོག་ཆགས་ཐམས་ཅད་མི་བདེ་བར་བྱེད་ན། མང་
པོ་ཡོད་ན་ལྟ་ཅི་སྨོས། རང་ལའང་ལྟ་ངན་དང་སྤྱོད་ངན་དེ་དག་གི་དབང་གིས་ཚེ་
རབས་ཤིན་ཏུ་མང་པོར་སྡུག་བསྔལ་མྱོང་དགོས་པར་འགྱུར་ངེས་པས་འདི་ལ་ལྷག་
པར་དུ་གཟབ་དགོས། གང་ཟག་འགའ་རེས་དམ་པའི་ཆོས་འདི་མི་བདེན་ཞེས་སྨྲ་
ཁུལ་བྱེད་པ་ཡོད་མོད། དེ་དག་གིས་དམ་པའི་ཆོས་ཀྱི་ནང་དོན་དངོས་གནས་པ་
ཞིག་གཏན་ནས་གོ་མེད། རང་གིས་མི་ཤེས་བཞིན་དུ་རྫུན་གྱིས་མགོ་སྐོར་བའམ་
གཞན་ཟེར་རྗེས་བརྗོད་ཙམ་རེ་བྱས་པ་ཡིན། དེས་ན་ནོར་བུ་རིན་པོ་ཆེའི་རིན་ཐང་
ནི་མཁས་པས་ཤེས་ཀྱི་བླུན་པོས་མི་ཤེས། དེ་བཞིན་དུ་ཁོ་ཚོས་དམ་པའི་ཆོས་ཀྱི་
ནང་དོན་རྩ་བ་ནས་མི་ཤེས་ན། དེ་བདེན་མི་བདེན་ནི་དེ་བས་ཀྱང་ག་ལ་ཤེས། སྔོན་
དམ་པའི་ཆོས་མི་བདེན་ཞེས་སེམས་ཐག་བཅད་ནས་སྨྲ་མཁན་འགའ་རེས་ད་་་་་
ཆོས་སྒྲུབ་པ་ལ་ཇི་འདྲའི་འབད་པ་བྱེད་བཞིན་མི་འདུག དེ་སྔོན་གྱི་དུས་སུ་རང་ལ་
རྒྱུ་མཚན་ཡང་དག་མེད་པར་གཞན་ཟེར་རྗེས་བརྗོད་བྱས་པའི་རྟགས་ཡིན། འགའ་
ཞིག་གིས་དམ་པའི་ཆོས་མི་བདེན་པ་ཚན་རིག་གིས་གྲུབ་པ་ཡིན་ཞེས་མི་ཤེས་ཤེས་
མདོག་གིས་སྨྲ་ཁུལ་བྱེད། དེ་ཡང་རྫུན་རླབས་གཏོང་བ་ཡིན་གྱི་ནང་པ་སངས་རྒྱས་
པའི་ལྟ་གྲུབ་ལ་གནོད་པའི་ཚན་རིག་ཅིག་སྔོན་ནས་ད་ལྟའི་བར་དུ་འཛམ་གླིང་ཤར་
ནུབ་གཉིས་ཆར་དུའང་བྱུང་མ་མྱོང་ན་ཁྱོད་ཀྱིས་གང་ནས་རྙེད། གནོད་ན་གནོད་
ཚུལ་དེ་ཁྱོད་ཅག་གིས་ཞིབ་ཏུ་སྨྲོས་ཤིག་དང་ཡ་མཚན་ཆེའོ། །ཚན་རིག་པ་དག་གི་
གཙུག་རྒྱན་ཨོལ་བྷིལ་ཐུ་ཨན་ཤི་ཐན་ཡང་ནང་པའི་ཆོས་ལ་ཡིད་ཆེས་བྱེད་མཁན་
298



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
གྱི་དད་པ་ཅན་ཞིག་ཡིན་པ་ཤེས་སམ། དེ་བཞིན་ཨ་རི་སོགས་ཀྱི་ཚན་རིག་པ་ཤིན་
ཏུ་མང་པོ་ཆོས་པ་ཡིན། དེས་ན་སྐད་ཆ་དེ་དག་ནི་རང་དགར་སྨྲས་པའི་རྫུན་གཏམ་
ཁོ་ན་ཡིན་གྱི་དོན་གནས་ཀྱི་ཆ་རྡུལ་ཙམ་ཡང་མེད་པ་འདི་ཞིབ་ཏུ་ཤེས་དགོས་སོ། །
ནང་པའི་བསྟན་པ་འདི་ནི་མི་ལོ་སུམ་སྟོང་ཙམ་གྱི་རིང་ལ་མཁས་གྲུབ་གཉིས་ལྡན་
གྱི་སྐྱེ་བོ་བགྲང་གིས་མི་ལང་བ་ཞིག་གིས་བསྲེགས་བཅད་བརྡར་བའི་གསེར་བཞིན་
དུ་འཁྲུལ་མེད་དུ་གཏན་ལ་ཕབ་པ་ཡིན་པས་དོན་ལ་གནས་པའི་སྐྱོན་ཞིག་སྔར་ཡང་
སུས་ཀྱང་བརྗོད་རྒྱུ་མ་རྙེད་ལ། མ་འོངས་པ་ནའང་མི་རྙེད་པར་ཡིད་ཆེས་ཆོག་པ་
ཡིན་ལ། འདི་ལྟ་བུའི་རིགས་པ་གཏིང་ཟབ་ཅིང་རྣམ་པར་དག་པ་ཞིག་གང་ནའང་
མེད་པས་སོ་སོ་ནས་རང་སྐལ་རེ་མ་ཤེས་ཐབས་མེད་ཡིན་ནོ། ། ། །
ཡང་དེང་སང་གི་བླུན་པོ་ཁ་ཅིག་གིས་དམ་པའི་ཆོས་དར་ན་མི་རིགས་ཡར་རྒྱས་ལ་
བཀག་འགོག་ཏུ་འགྱུར་ཞེས་ཟེར། དེ་དག་གིས་ཚན་རིག་ཤིན་ཏུ་དར་བའི་ནུབ་
ཕྱོགས་ཀྱི་རྒྱལ་ཁབ་རྣམས་ཀྱི་ནང་དུ་ཆོས་ལུགས་ཇི་ལྟར་དར་བའི་གནས་ཚུལ་ཙམ་
ཡང་མ་ཤེས་བཞིན་དུ་རིག་གནས་གསར་བརྗེ་སོགས་ཀྱི་ལྟ་བའི་ཤི་རོ་སློང་སྙམ་པ་
ཡིན་ཏེ། སྔོན་རྒྱ་ནག་ཏུ་འགའ་ཞིག་གིས་དེ་ལྟར་སྨྲས་ཏེ། ལོ་སྟོང་ཕྲག་དུ་མའི་རིང་
དུ་རང་གི་ཕ་མེས་རྣམས་ཀྱིས་བཞག་པའི་རིག་གནས་འགངས་ཆེན་ཐམས་ཅད་རྨག་
མེད་དུ་བྱས་ཏེ། དུས་རབས་འདིའི་སྟོད་སོགས་སུ་རྒྱ་ནག་གི་མཁས་པ་ཁུང་ཙིའི་
ལུགས་ལ་རྙིང་རུལ་ཡིན་ཞེས་དགག་པ་མང་དུ་བྱས་མོད། འོན་ཀྱང་དེས་མི་རིགས་
རང་ལ་ཕན་འབྲས་ཅི་ཡང་མ་ཐོབ། གཞན་རྣམས་ཀྱིས་དེའི་རིན་ཐང་ཤེས་པས་
མཐོང་ཆེན་བྱེད་དེ། ༡༩༩༤ལོའི་ཟླ་བ་༡༢པའི་ནང་མཉམ་འབྲེལ་རྒྱལ་ཚོགས་ཀྱིས་
ཁུང་ཙིའི་དགོན་པ་རྟེན་དང་བརྟེན་པ་རྣམས་འཛམ་གླིང་རིག་གནས་ཀྱི་ཤུལ་བཞག་
གི་ཁྲོད་དུ་བཞག་པ་དང་། ཁུང་ཙིའི་རིག་པ་འདི་ལ་འཛམ་གླིང་གི་ཤེས་རིག་སྤྱི་དང་།
299



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཁྱད་པར་དུ་ཨེ་ཤ་ཡའི་གླིང་གི་ཤེས་རིག་ལ་མཛད་རྗེས་ཤིན་ཏུ་ཆེན་པོ་ཡོད་པ་་་་་
འཛམ་གླིང་སྤྱིས་ཐུན་མོང་དུ་ཁས་ལེན་པ་བྱུང༌། ད་ལྟ་ནི་རྒྱ་ནག་རང་གིས་ཀྱང་
རླབས་ཆེན་གྱི་བསམ་བློ་པ་དང་སློབ་གསོ་པ་ཞེས་བསྟོད་བསྔགས་བྱེད། འཛམ་ གླིང་
གི་མཁས་པ་གཟུ་བོར་གནས་པ་རྣམས་ཀྱིས་ཀྱང་རྒྱ་ནག་གིས་རང་གི་སྲོལ་རྒྱན་གྱི་
རིག་གནས་གཏོར་བརླག་བྱས་པ་དེ་བཟང་པོ་ཡིན་ཞེས་མ་སྨྲས་ལ། དེ་གཏོར་
བརླག་བྱས་པ་ཙམ་གྱིས་འཕེལ་རྒྱས་ཅི་ཡང་མ་སོང་བའང་ཀུན་གྱིས་ཤེས་གསལ་
ལྟར་ཡིན་ནོ། །
དེས་ན་དེང་སང་བོད་འགའ་རེས་བཤད་ཚུལ་དེ་ཡང་དེ་དག་གི་རྗེས་ཟློས་བྱས་པ་་་
ཡིན༑ གལ་ཏེ་མི་རིགས་ཡར་རྒྱས་ཀྱི་བཀག་རྡོ་ཆོས་ལུགས་ཡིན་ཞེས་པ་འདི་བདེན་
ན༑ ནུབ་ཕྱོགས་དར་རྒྱས་ཀྱི་རྒྱལ་ཁབ་སྤྱི་དང་ཁྱད་པར་དུ་ཨ་རི་ན་ཆོས་ལུགས་
གཏན་ནས་མི་དར་དགོས་ཏེ། ཨ་རི་ནི་འཛམ་གླིང་གི་རྒྱལ་ཁབ་ཐམས་ཅད་ལས་
ཚན་རིག་ལག་རྩལ་དར་བའི་ཡང་རྩེར་སོན་ཅིང་། ཆེས་ཤིན་ཏུ་དར་ཞིང་རྒྱས་པའི་
སྔོན་ཐོན་གྱི་རྒྱལ་ཁབ་ཡིན་པའི་ཕྱིར་རོ། ། ། །
འོན་ཀྱང་དེ་ལས་ལྡོག་སྟེ། ཆོས་ལུགས་ནི་ཨ་རིའི་མི་རྣམས་ཀྱི་འཚོ་བའི་ནང་དུ་མེད་
ཐབས་མེད་པ་ཞིག་ཏུ་གྱུར་ཡོད་དེ། ༡༩༩༤ལོའི་ཟླ་བ་གསུམ་པར་ཨ་རིའི་གསར་
འགྱུར་ཁང་དང་འཛམ་གླིང་སྙན་ཞུའི་གསར་ཤོག་ཁང་གཉིས་ཀྱིས་ཨ་རིའི་མི་མང་
ལ་དམངས་སེམས་རྟོག་ཞིབ་ཅིག་བྱས་ཏེ། ཁྱེད་ལྷ་ལ་ཡིད་ཆེས་སམ་ཞེས་པ་དང༌།
ཁྱེད་གང་ཡང་རུང་བའི་ཆོས་ལུགས་ཤིག་ལ་བློ་གཏོད་ཡོད་དམ་ཞེས་པའི་དྲི་བ་གཉིས་
པོ་དེ་དྲིས་པས། མིའི་བརྒྱ་ཆ་དགུ་བཅུ་གོ་གསུམ་གྱིས་ངེས་པར་ཡོད་ཅེས་ཟེར། །
བརྒྱ་ཆ་ལྔས་མེད་ཅེས་ཟེར་རོ། །ཨ་རིའི་མི་བརྒྱ་རེའི་ནང་དུ་ཆོས་ཚོགས་ཀྱི་སློབ་
མ་༦༣རེ་ཡོད། གཞན་པ་རྣམས་ཆོས་ཚོགས་ཀྱི་སློབ་མ་དངོས་ཀྱི་ནང་དུ་མི་
300



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
གཏོགས་མོད། འོན་ཀྱང་མིའི་བརྒྱ་ཆ་གསུམ་ཙམ་གྱིས་ཁོང་ཅག་ཆོས་གང་ལའང་
མི་དད་ཞེས་ཟེར་བ་མ་གཏོགས་གཞན་ཐམས་ཅད་ལ་རིམ་པ་མི་འདྲ་བའི་དད་པ་་་
ཡོད་པ་ཤ་སྟག་ཡིན། འདི་ཁུངས་གཞན་ཞིག་སྟེ། མི་དད་མཁན་གྱི་མི་གྲངས་གོང་
གི་དེ་དང་ཁྱད་པར་ཕྲན་ཙམ་བྱུང་། དེ་ཡང་ཁོང་ཚོས་ཆོས་འདི་དད་པ་འཇོག་པའི་
ཡུལ་དུ་བྱེད་པ་རྐྱང་པ་མ་ཡིན་པར་འཚོ་བའི་ཆ་ཤས་ཐམས་ཅད་ཀྱི་གཏིང་དུ་ཞུགས་
ཏེ་ཡོད། ཨ་རིའི་མི་ཞིག་ཆོས་ལུགས་ཀྱི་རྩ་འཛུགས་གང་རུང་ཞིག་ཏུ་ཞུགས་པ་ན། །
སྤྱི་ཚོགས་ཐོག་ནས་གོ་གནས་དང་ཐོབ་ཐང་ཞིག་རྙེད་པ་ལྟར་དུ་སེམས་ཏེ། བློ་བདེ་
བར་གནས། གལ་ཏེ་ཆོས་ལ་མི་དད་པའི་མི་ཞིག་ཡིན་ཚེ། སྤྱི་ཚོགས་ཀྱི་ཚོགས་པ་
ཤིན་ཏུ་མང་པོ་དག་གི་ནང་དུ། མི་རྣམས་ཀྱིས་སྐྱོན་འཛུགས་བྱེད་ཅིང་ཕྱོགས་རིས་
ཞེན་ལྟ་ཅན་དང་འགྲོགས་མི་བདེ་བའི་མིར་བརྩི། དད་ལྡན་དེ་རྣམས་ཀྱང་ཅི་ཡང་མི་
ཤེས་པའི་ཕོ་མོ་ཕལ་བ་ཙམ་གཏན་ནས་མ་ཡིན་ཏེ། དེ་རྣམས་ཀྱི་ཁྲོད་ན་ཨ་རིའི་
ཚན་རིག་པ་ཤིན་ཏུ་མང་པོ་ཡོད་དོ། །
ཁོང་ཚོའི་བསམ་པར་མི་སྒེར་གྱི་འཚོ་བའི་ཁྲོད་དུ་ཆོས་ལུགས་དང་ཚན་རིག་གཉིས་
ཀྱི་བར་ན་འགལ་བ་ཅི་ཡང་མེད་དེ། ཆོས་ལ་དད་པ་ནི་རང་གི་སེམས་ཀྱི་སྟེང་གི་རེ་
འདུན་གཞན་ཞིག་རེད་ལ། འཇིག་རྟེན་འཚོ་བའི་ཕྱོགས་ཀྱི་རེ་འདོད་དེ་ཡང་གཞན་
ཞིག་རེད། དེ་གཉིས་གཅིག་གིས་གཅིག་ཟིལ་གྱིས་གནོན་མི་དགོས་པར་མཉམ་དུ་
གནས་པས་ཆོག་ཅེས་སེམས་སོ། །ཁོ་ཚོས་ལོ་རེ་བཞིན་ཆོས་ཁང་ལ་རང་མོས་ཀྱིས་
ཕུལ་བའི་ཞལ་འདེབས་ཨ་སྒོར་དུང་ཕྱུར་ ༣༨༠ཡོད། གྲངས་དེ་ནི་འཛམ་གླིང་གི་
རྒྱལ་ཁབ་མང་པོ་ཞིག་གི་རྒྱལ་དམངས་ཐོན་སྐྱེད་ཀྱི་སྤྱིའི་རིན་ཐང་སྡོམ་གྲངས་ལས་
བརྒལ༑ ཕལ་ཆེར་མི་༩༠༠རེ་ལ་ཆོས་ཁང་རེ་ཡོད། དེའི་ཕྱིར་ཨ་རི་ནི་ནུབ་ཕྱོགས་
ཀྱི་རྒྱལ་ཁབ་རྣམས་ལས་ཆོས་ལུགས་ཀྱི་རྣམ་པ་ཆེས་རྒྱ་ཆེ་བའི་རྒྱལ་ཁབ་ཡིན།
301



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
མདོར་ན་ཨ་རིའི་མི་རྣམས་སྐྱེས་པ་དང་། ནར་སོན་པ། གཉེན་སྒྲིག་བྱེད་པ། ཤི་
བའི་སྐབས་སོགས་གལ་ཆེན་གྱི་དུས་ཐམས་ཅད་དུ་ཆོས་ལུགས་དང་འབྲལ་ཐབས་
མེད་པར་བྱེད། དེར་མ་ཟད་ཨ་རིའི་སྔོན་གྱི་སྲིད་འཛིན་ཁུ་ལུན་ཊིན་གྱིས་ཀྱང་། །
གལ་ཏེ་ང་ལྷ་ལ་ཡིད་ཆེས་མེད་ན། ངས་སྲིད་འཛིན་གྱི་ལས་འགན་དེ་ལེགས་པར་
བསྒྲུབ་པར་བྱ་མི་ནུས་ལ། རང་སྒེར་གྱི་འཕེལ་རྒྱས་ནི་དེ་བས་ཀྱང་སྨོས་མ་དགོས་
ཞེས་ཟེར་ཏེ། སྲིད་འཛིན་རིམ་བྱུང་རྣམས་ཀྱང་ཆོས་པ་ཡིན་ཞེས་ཟེར་རོ། །དེས་ན་
ནང་པ་སངས་རྒྱས་པའི་དམ་པའི་ཆོས་མི་རིགས་ཡར་རྒྱས་ཀྱི་བཀག་རྡོ་ཡིན་ཟེར་བ་
ནི་མངོན་སུམ་དང་རྗེས་དཔག་གཉིས་ཆར་འགལ་བའི་མུ་ཅོར་འབའ་ཞིག་གོ །
གཞན་ཡང་དེང་དུས་སུ་ཡུལ་གྲུ་གཞན་དག་ན་མུན་སྤྲུལ་མཁན་མང་པོས་རང་ཉིད་
སངས་རྒྱས་དང་བྱང་སེམས་སོགས་ག་གེ་མོ་རེའི་སྤྲུལ་བར་སྒྲོ་བཏགས་ཏེ། ཆོས་
ལུགས་ཀྱི་གྲུབ་མཐའ་གསར་པའི་སྲོལ་འབྱེད་ཁུལ་བྱེད་ཅིང༌། རྩ་རླུང་གི་ནུས་
པ་ཅུང་ཟད་རེ་དང་ལྷ་འདྲེའི་ཆོ་འཕྲུལ་ཕྲན་བུ་རེ་ལ་བརྟེན་ནས་ནད་འཆོས་པ་དང་
མངོན་ཤེས་འཆད་པ་སོགས་སྣང་བ་ཆལ་ཆོལ་སྣ་ཚོགས་པ་ཐར་བའི་ལམ་སྣ་ཟིན་པ་
ལ་ཕན་པ་སྤུ་ཙམ་ཡང་མེད་པ་དག་དར་སྤེལ་བྱེད་པ་མང་པོ་ཡོད། དེའི་ཚེ་ན་སྐྱེ་བོ་
རྒྱུ་མཚན་མི་ཤེས་པ་རྣམས་ཀྱིས་མིག་རྒྱང་རིང་པོར་བལྟ་མི་ཤེས་པས་འཕྲལ་གྱི་ས་
སྣང་བ་ཙམ་དེས་སེམས་བསླུས་ནས་དེ་ཉིད་འགྲན་ཟླ་དང་བྲལ་བའི་རླབས་ཆེན་དུ་
བཟུང་ནས་ཐར་ལམ་ཡང་དག་དང་ཁ་བྲལ་ཏེ། མགོ་འཁོར་ལམ་རྨོངས་སུ་འགྲོ་
བའི་ཉེན་ཡང་ཤིན་ཏུ་ཆེ། དེས་ན་དམ་པའི་ཆོས་ལ་སློབ་སྦྱོང་ལེགས་པོ་རེ་བྱས་ཏེ་
ཉམས་སུ་ཅི་ལོན་བྱེད་པ་ནི་མེད་དུ་མི་རུང་སྟེ། ལྟོ་རྒྱབ་ཙམ་གྱི་ཕྱིར་དུ་མི་ཚེ་ཡོངས་
རྫོགས་ཟད་པར་བྱེད་པའི་འཚོ་བ་ལ་ནི་སྙིང་པོ་ཅི་ཡང་མེད་དོ། །
བཅུ་གཉིས་པ་གྲུབ་མཐའ་རིས་མེད་བྱ་རྒྱུ། རང་རེ་གངས་ཅན་གྱི་ལྗོངས་འདི་ན་
302



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
མདོ་སྔགས་ཀྱི་ཆོས་ཚུལ་ཕུན་སུམ་ཚོགས་པ་འཛམ་གླིང་གི་ཡུལ་གཞན་གང་ནའང་
མེད་པ་ཞིག་ཡོད། འདི་ནི་གངས་ཅན་གྱི་སྐྱེ་བོ་ཡོངས་ཀྱི་སྤྱི་ནོར་ཡིན། དེས་ན་འདི་
ལ་ཁྱོད་ཀྱི་དང་ངའི་ཞེས་ཕྱོགས་རིས་སུ་བྱས་ཏེ་ཆགས་སྡང་གི་རྒྱུ་བྱེད་པ་དེ་ཤིན་ཏུ་
མི་རིགས། དེང་སང་ཡང་ལུང་རིགས་ཅི་ཡང་མི་ཤེས་པ་དང་ཤེས་པར་རློམ་པའི་གྲྭ་
རྒན་འགའ་རེས་ད་དུང་ཕྱོགས་འཛིན་གྱི་ཆགས་སྡང་སློང་། ཁོང་ཚོའི་རྒྱུད་ཀྱི་ཆགས་
སྡང་གི་རྒྱུན་དེ་གསར་བུ་རྣམས་ཀྱི་རྒྱུད་ལའང་འཇུག་ཨེ་ཐུབ་བལྟ་བ་ནི་ཆོས་དང་་་་
འཇིག་རྟེན་གཉིས་ཀའི་ཆ་ནས་རྗེས་ལུས་སུ་འགྲོ་བའི་ཁ་བྲལ་གྱི་བསམ་པ་རྙིང་རུལ་
དེའི་མེ་རོ་སློང་བ་ཡིན། དེ་བཞིན་དུ་སྔོན་གྱི་མཁས་པ་རྣམས་ཀྱིས་བོད་དུ་དར་
བའི་གྲུབ་མཐའ་ཐམས་ཅད་རྣམ་དག་ཏུ་ཡིད་ཆེས་པར་བྱ་བའི་ཕྱིར་དུ་ཕན་ཚུན་དོགས་
སློང་དང་ཞུ་དག་མཛད་པའི་དགོངས་པ་མི་ཤེས་པའི་གསར་བུ་འགའ་རེས་ཀྱང་གཞན་
གྱི་བསྟན་པ་དང་བསྟན་པ་འཛིན་པའི་སྐྱེས་བུ་དམ་པ་རྣམས་ལ་སྐུར་འདེབས་སྣ་ཚོགས་
པ་བྱས་ཏེ། དེ་ཉིད་རང་གི་བསྟན་པའི་ལ་རྒྱ་འཛིན་པ་ཡིན་ཁུལ་བྱེད་པ་ནི་ཤིན་ཏུ་
ནོར་ཏེ། ཆོས་སྤང་གི་ལས་ངན་བསགས་ཏེ་རང་ཉིད་ངན་སོང་དུ་འགྲོ་བ་ཙམ་ཡིན་
གྱི༑ སངས་རྒྱས་ཀྱི་བསྟན་པ་གཅིག་ལ་སྐུར་བ་བཏབ་པས་གཅིག་གི་ལ་རྒྱ་
ཟིན་པར་འདོད་པ་ནི་མིག་ཕྱུང་བ་བྱད་ཀྱི་བྱི་དོར་དུ་རློམ་པ་དང་མཚུངས་སོ། །
གཞན་ཡང་གལ་ཏེ་གྲུབ་མཐའ་གང་རུང་ཞིག་གི་བླ་མའམ་སྤྲུལ་སྐུ་ལྟ་བུའི་དམ་པའི་
སྐྱེས་བུ་ཞིག་གིས་བསྟན་པ་དང་འགྲོ་བ་སྤྱིའམ་རང་རེ་བོད་ཀྱི་བསྟན་པ་དང་སེམས་
ཅན་ལ་ཕན་པ་ཡོད་ངེས་ཀྱི་བྱ་བ་ཞིག་རྩོམ་པ་ན། གྲུབ་མཐའ་གཞན་གྱི་གང་ཟག་
འགའ་རེས་བྱ་བ་དེའི་ཕན་འབྲས་ལ་མ་ལྟོས་པར་ཕྱོགས་རིས་ཁོ་ནས་སྒྲོ་འདོགས་
དང་སྐུར་འདེབས་སྣ་ཚོགས་པ་གྲ་སྒྲིག་བྱས་ཏེ། བྱ་བ་དེ་མི་འགྲུབ་ཐབས་འབའ་
ཞིག་ལ་བརྩོན་པར་གྱུར་ན། དེའི་དབང་གིས་བསྟན་པ་དར་བ་དང་སེམས་ཅན་གྱི་
303



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བདེ་བ་ལ་གྱོང་རྒུད་ཅི་རིགས་པ་འབྱུང་བ་ཡིན་གྱི། དེ་ལས་གཞན་པའི་གྲུབ་འབྲས་
ཅི་ཡང་མེད་དོ། །
དེས་ན་ད་ལྟ་དུས་རབས་གསར་བ་འདིའི་ནང་འཛམ་གླིང་གི་ཆོས་ལུགས་མི་འདྲ་བ།
མི་རིགས་མི་འདྲ་བ། རིག་གནས་དང་གོམས་གཤིས་མི་འདྲ་བ་དག་ཀྱང་ཕན་ཚུན་
མཐུན་སྒྲིལ་དང་མཉམ་འབྲེལ་གྱི་སྒོ་ནས་ཐུན་མོང་གི་ཁེ་ཕན་ཅན་གྱི་བྱ་བ་དག་སྒྲུབ་
པ་ཡིན་ན། རང་རེ་ཤ་རུས་གཅིག་པ། རིག་གནས་དང་གོམས་གཤིས་གཅིག་པ།
སྟོན་པ་གཅིག་པ། ཆོས་ལུགས་གཅིག་པ། སྐྱིད་སྡུག་གཅིག་པ། མཐར་ཐུག་གི་
ཕུགས་འདུན་གཅིག་པ་ཅན་རྣམས་ཀྱི་ནང་དུ་དོན་མེད་ཀྱི་ཆགས་སྡང་སྣ་ཚོགས་པ་
བསླངས་ནས་ཁ་བྲལ་བྱས་པ་ལ་གྲུབ་འབྲས་ཅི་ཞིག་འདུག རང་རེའི་སྟོན་པ་
སངས་རྒྱས་ཤཱཀྱ་ཐུབ་པ་གཅིག་པ་ཡིན་པར་མ་ཟད་ཨོ་རྒྱན་སངས་རྒྱས་གཉིས་པ་པདྨ་
འབྱུང་གནས། མཉམ་མེད་ཇོ་བོ་རིན་པོ་ཆེ། ཀུན་མཁྱེན་ཆེན་པོ་ཙོང་ཁ་པ། འཇམ་
མགོན་ས་སྐྱ་པཎ་ཆེན། མཉམ་མེད་དྭག་པོ་རིན་པོ་ཆེ་སོགས་གངས་ཅན་གྱི་གྲུབ་
མཐའ་སོ་སོའི་སྲོལ་འབྱེད་མཛད་པ་རྣམས་ཀྱང་སྐྱེས་བུ་གཅིག་གི་སྤྲུལ་བ་མི་འདྲ་བ་
ཙམ་ཡིན་ཏེ། བཀའ་གདམས་བུ་ཆོས་ལས། ཡང་རེ་ཞིག་ན་ཇོ་བོའི་ཞལ་ནས།
མཁན་བརྒྱུད་དུ་མ་ཟད་དགེ་སློང་བྱང་ཆུབ་སེམས་དཔའ། རྣལ་འབྱོར་གྱི་དབང་
ཕྱུག་རྡོ་རྗེའི་ཐུགས་དང་ལྡན་པ་མཚོ་སྐྱེས་རྡོ་རྗེ་ནི། པདྨ་འབྱུང་གནས་མཆན། རྒྱ་གར་
ན་འདུལ་བ་འཛིན་པ་ཆེན་པོ་ཞིག་གི་སྤྲུལ་བར་ཡང་གྲགས་ཏེ། དཔལ་ཧེ་རུ་ཀའི་
བཞེད་པས་ནི་ཁོ་བོ་ཁོ་ན་ཡིན་པར་བྱེད། གདུལ་བྱའི་དབང་གིས་བོད་འདིར་ལན་
གཉིས་གསུམ་ཞིག་འོངས་ཏེ་སྤྲུལ་བའང་དེ་ལྟར་དུ་བསྟན་ཏོ། །ཞེས་དང༌། ཨོ་རྒྱན་
གླིང་པས་གཏེར་ནས་དྲངས་པའི་བཀའ་ཐང་བསྡུས་པ་ལས། ཐུབ་པའི་ལུང་བསྟན་
མདོ་ཁམས་སྨད་ཅིག་ཏུ། །ཨ་ཏི་ཤ་ཡི་སྤྲུལ་བ་བློ་བཟང་གྲགས། །སྐྱེས་བུ་དེ་བྱོན་
304



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
བོད་ལ་བདེ་སྐྱིད་འོང་། །ཞེས་དང་། འབྲི་གུང་པ་རིན་པོ་ཆེའི་ཞལ་ནས། གྲུབ་པའི་
དབང་ཕྱུག་པདྨ་འབྱུང་གནས་དང་། །དེ་ཡི་རྣམ་འཕྲུལ་རྒྱལ་བ་ཙོང་ཁ་པ། །ཞེས་
དང༌། རྒྱལ་བ་དགེ་འདུན་རྒྱ་མཚོའི་ཞལ་ནས། རིག་འཛིན་གྲུབ་པའི་དབང་ཕྱུག་
པདྨ་འབྱུང༌། །ལྔ་བརྒྱའི་གཙུག་རྒྱན་དཔལ་ལྡན་མར་མེ་མཛད། །རྡོ་རྗེ་འཆང་དབང་
བློ་བཟང་གྲགས་པའི་དཔལ། །སྣ་ཚོགས་སྤྲུལ་བའི་གར་མཛད་དེ་ལ་འདུད། །ཅེས་
དང་༑ པཎ་ཆེན་བློ་བཟང་ཆོས་རྒྱན་གྱིས། གྲུབ་དབང་པདྨ་འབྱུང་གནས་ཀྱིས། །
རྣམ་འཕྲུལ་དཔལ་ལྡན་མར་མེ་མཛད། །ཡང་སྤྲུལ་བློ་བཟང་གྲགས་པའི་དཔལ། །
ཁྱོད་མིན་བདག་ལ་སྐྱབས་གཞན་གང་། །ཞེས་དང༌། ཐུའུ་བཀྭན་ཆོས་ཀྱི་རྡོ་རྗེས།
དེར་མ་ཟད་ཇོ་བོ་ཆེན་པོ་དང་། མཉམ་མེད་དྭགས་པོ་རིན་པོ་ཆེ་དང༌། ཆོས་ཀྱི་རྒྱལ་
པོ་ཙོང་ཁ་པ་རྣམས་ཀྱང་སློབ་དཔོན་ཆེན་པོའི་རྣམ་འཕྲུལ་ཡིན་པར་ཚད་མའི་སྐྱེས་
བུ་རྣམས་ཀྱིས་ཡང་ཡང་གསུངས་ན། ཞེས་གསུངས་པའི་ཕྱིར་རོ། ། ན་
དེ་བཞིན་དུ་དེ་རྣམས་ཀྱིས་གསུངས་པའི་ཆོས་ལུགས་དག་ཀྱང་ཚིག་གིས་བརྗོད་་་་་་
ཚུལ་མི་འདྲ་བ་དང་གནས་སྐབས་གདུལ་བྱ་འདྲེན་པའི་ཐབས་མི་འདྲ་བ་ཙམ་ལས་
མཐར་ཐུག་གི་འགག་གནད་ཀྱི་ཐོག་ནས་དགོངས་ཕ་གཅིག་པར་གྱུར་ཡོད་ཀྱི། །
གཅིག་ཡང་དག་དང་གཅིག་ཕྱིན་ཅི་ལོག་ཏུ་སོང་བ་ནི་གཏན་ནས་མེད་དེ། པཎ་
ཆེན་བློ་བཟང་ཆོས་རྒྱན་གྱི་ཕྱག་ཆེན་ཁྲིད་ཡིག་རྒྱལ་བའི་གཞུང་ལམ་ལས། ལྷན་
ཅིག་སྐྱེས་སྦྱོར་ག་འུ་མ། །ལྔ་ལྡན་རོ་སྙོམས་ཡི་གེ་བཞི། །ཞི་བྱེད་གཅོད་ཡུལ་རྫོགས་
ཆེན་དང༌། །དབུ་མའི་ལྟ་ཁྲིད་ལ་སོགས་པ། །སོ་སོ་མང་འདོགས་མང་ན་ཡང༌། །
ངེས་དོན་ལུང་རིགས་ལ་མཁས་ཤིང༌། །ཉམས་མྱོང་ཅན་གྱི་རྣལ་འབྱོར་པས། །
དཔྱད་ན་དགོངས་པ་གཅིག་ཏུ་འབབ། །ཅེས་དང་། གྲུབ་ཐོབ་འབྲུག་པ་ཀུན་ལེགས་
ཀྱིས༈ རྫོགས་ཆེན་དང་ཕྱག་ཆེན་དབུ་མ་གསུམ། །མཁས་པས་བལྟས་ན་གཅིག་ཏུ་
305



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འདུག །བླུན་པོ་ཆོས་སྤོང་བྱེད་འདོད་རྣམས། །སོ་སོར་ཕྱེས་ལ་ང་ཡི་སྒོམ། །ཞེས་
གསུངས་པ་སོགས་ཀྱི་ཕྱིར་རོ། །
འདི་ཐད་མཐར་ཐུག་གི་དགོངས་པ་གཅིག་པ་ཡིན་ཚུལ་ཅུང་ཟད་ཞིབ་པ་འཆད་རྒྱུ་་་
ཡོད་ཀྱང་སྐབས་འདིར་དེ་ཙམ་གྱིས་ཆོག་གོ །དེ་ལྟ་བས་ན་སྤྱིར་གྲུབ་མཐའ་ཕྱོགས་
རིས་ཀྱི་ཆགས་སྡང་འདི་ངེས་པར་དུ་སྤང་དགོས་ལ། ཁྱད་པར་དུའང་ཁྱིམ་པ་ཕོ་མོ་
རྣམས་ཀྱིས་རང་རེ་བོད་ཀྱི་གྲུབ་མཐའ་ཕྱོགས་མེད་ལ་དད་པ་དང་དག་སྣང་གྱིས་་་་
དང་འདི་དག་ཐམས་ཅད་སངས་རྒྱས་ཀྱི་བསྟན་པ་རྣམ་པར་དག་པ་ཁོ་ན་ཡིན་པས་
ཁྱོད་ཅག་མི་བསླུ་ཐག་ཆོད་ཡིན། ཁྱེད་ཚོའི་དགོན་པ་ཆོས་ལུགས་དང་ངེད་ཚོའི་
དགོན་པ་དང་ཆོས་ལུགས་ཟེར་ནས་ཆགས་སྡང་མ་བསགས། གཞན་དུ་ཆོས་སྤང་གི་
ལས་ཞེས་པ་དེ་ཡིན་ལ། འདི་སྡིག་པ་ཤིན་ཏུ་ཆེན་པོ་ཡིན་པས་ངན་སོང་དུ་འགྲོ་ངེས་
པ་ཡིན། ཆོས་ཞེས་པ་འདི་ཐར་བ་འཐོབ་བྱེད་ཡིན་ན། ཆོས་ལ་བརྟེན་ནས་ངན་སོང་
དུ་འགྲོ་དགོས་དོན་ཅི་ལ་ཡོད། དོན་མེད་ཀྱི་སྡིག་པ་ཚབས་ཆེན་འདི་ཅིས་ཀྱང་མ་
གསོག་ཅིག ལར་ཐེངས་གཅིག་ཟ་རྒྱུའི་ཟས་ཙམ་ལའང་ལེགས་པར་བརྟགས་ཏེ་
བཟའ་རུང་མི་རུང་བལྟ་དགོས་ན། ཚེ་འདི་ཕྱི་ཀུན་ཀྱི་བློ་ཕུགས་བཅོལ་སའི་ཆོས་དེ་
ཡང་དག་ཡིན་མིན་བརྟག་དགོས་པ་བཤད་མ་དགོས་ཀྱང་། རང་རེ་བོད་ཀྱི་ཆོས་
འདི་དག་ལོ་སྟོང་ཕྲག་ལྷག་གི་རིང་ལ་མཁས་པ་དང་གྲུབ་པའི་སྐྱེས་བུ་དམ་པ་་་་་་
བགྲང་ལས་འདས་པ་ཞིག་གིས་ལེགས་པར་བརྟགས་ཟིན་པས་ད་སླར་ཡང་བརྟག་
མི་དགོས། ཁྱོད་ཅག་གིས་བརྟགས་ཀྱང་ཤེས་ཅུང་ཟད་དཀའ། དེས་ན་དད་པ་
འཇོག་རྐྱང་བྱས་པས་འགྲིགས། དེ་མིན་དེང་སང་ཡུལ་གྲུ་གཞན་ནས་བྱུང་བའི་ཆོས་
ལུགས་སུ་མིང་བཏགས་པའི་ལྟ་བ་དང་སྤྱོད་པ་མང་པོ་འདུག་སྟེ། དེ་དག་ལ་དགག་
པ་ཡང་བྱ་མི་དགོས། དང་ལེན་ཀྱང་བྱེད་དགོས་དོན་མེད་པས་བཏང་སྙོམས་སུ་
306



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
བཞག་པས་ཆོག་པ་ཡིན་ནོ། །མདོར་ན་གྲུབ་མཐའ་ལ་ཆགས་སྡང་བྱས་པས་སྔར་
ཡང་ཕུང་སྟེ། འདས་པའི་ལོ་རྒྱུས་ལ་བལྟས་པས་ཤེས། མ་འོངས་པ་ཚེ་ཕྱི་མར་ཡང་
འཕུང་སྟེ། ཚད་མར་གྱུར་བའི་ལུང་ལ་བལྟས་པས་ཤེས་པའི་ཕྱིར་རོ། །
བཅུ་གསུམ་པ་ལས་རྒྱུ་འབྲས་ལ་བརྩི་བསྲུང་བྱ་བ། ཐོག་མར་ལས་རྒྱུ་འབྲས་ཞེས་
པ་དེ་ཅི་ཞིག་ལ་ཟེར་ན། ལས་ཞེས་པ་ནི་སྲོག་གཅོད་པ་ལ་སོགས་པ་མི་དགེ་བའི་བྱ་
བ་དང་། སྲོག་སྐྱོབས་པ་ལ་སོགས་པ་དགེ་བའི་བྱ་བ་དག་དང༌། སྤྱིར་བཏང་གི་ཟས་
ཟ་བ་དང་གོས་གྱོན་པ་ལ་སོགས་པ་ལུང་མ་བསྟན་གྱི་བྱ་བ་རྣམས་དང་ཀུན་སློང་་་་་
རྣམས་ལ་ཟེར། རྒྱུ་འབྲས་ཞེས་པ་ནི་རྒྱུ་དགེ་བ་ལ་འབྲས་བུ་བཟང་པོ་དང་། རྒྱུ་མི་
དགེ་བ་ལ་འབྲས་བུ་ངན་པ་འབྱུང་བ་དེ་ཡིན། ལུང་མ་བསྟན་ནི་རྒྱུ་དགེ་བ་དང་མི་
དགེ་བ་གཉིས་ལས་གང་ཡང་མ་ཡིན་པས་རྣམ་སྨིན་གྱི་འབྲས་བུ་བཟང་པོ་དང་ངན་
པ་གཉིས་ཀྱང་མེད་དོ། །མདོར་ན་ལས་རྒྱུ་འབྲས་ཞེས་པ་རང་གིས་བྱ་བ་བཟང་པོ་
དང་ངན་པ་བྱས་པ་ལ་རྗེས་འབྲས་བཟང་པོ་དང་ངན་པ་བྱུང་བ་སྟེ། འཇིག་རྟེན་ན་མི་
བསད་པ་ལ་བཙོན་དུ་སྡོད་དགོས་པའམ་སྟོང་འཆོར་བ་དང༌། མིའི་སྲོག་བསྐྱབས་པ་
ལ་ཕན་ལན་འབྱུང་བ་ལྟ་བུ་དང༌། ཡང་ན་དུག་བཏུང་བས་ན་ཞིང་འཆི་བར་འགྱུར་
བ་དང༌། སྨན་བཏུང་བས་བདེ་ཞིང་སོས་པར་འགྱུར་བ་ལྟ་བུ་ཞིག་ཡིན་གྱི། མེད་པ་
ལ་ཡོད་ཅེས་སྒྲོ་བཏགས་པ་ཞིག་ནི་མ་ཡིན་ནོ། །
དེས་ན་དངོས་པོ་རང་གི་ཆོས་ཉིད་ཅིག་ཡིན་པ་ལས་གཞན་སུས་ཀྱང་རྟོག་བཟོ་བྱས་
པ་ཞིག་མིན་པར་ཤེས་དགོས། འོན་ཀྱང་རྒྱུ་དགེ་བ་དང་སྡིག་པ་ཞེས་པ་དེ་ང་ཚོས་
མ་མཐོང་ངོ་ཞེ་ན། དགེ་སྡིག་ཅེས་བྱ་བ་དངོས་པོ་གཞན་པ་ཞིག་ནི་མེད་དེ། བྱ་བ་དེ་
དག་གི་ནུས་པ་དེ་ལ་ཟེར་བ་ཡིན། དེས་ན་དུག་དང་སྨན་གྱི་ནུས་པའང་རང་ཅག་
གི་མིག་གིས་མི་མཐོང་ཡང་དངོས་པོ་དེ་དག་ལ་ནུས་པ་དེ་དག་ཡོད་པ་དེ་འཐུང་ཟིན་
307



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པའི་འོག་ཏུ་ཤེས་པར་འགྱུར་བ་ལྟ་བུ་ཡིན། འོན་ཀྱང་དགེ་དང་མི་དགེ་གང་ཡིན་
ཡང་ལས་བྱས་པའི དེ་མ་ཐག་ཏུ་འབྲས་བུ་འབྱུང་བ་མ་ཡིན་ཏེ། དཔེར་ན། ཚོད་མ་
དང་ནས་དང་གྲོ་ལ་སོགས་པའི་འབྲུ་རིགས་དང་ཤིང་ཏོག་རྣམས་ཀྱང་འགའ་ཞིག་
ས་བོན་བཏབ་ནས་ཞག་བཅུ་ཕྲག་འགའ་ནས་འབྲས་བུ་འབྱུང་བ་དང་། ལ་ལ་ནི་ཟླ་
བ་འགའ་ཙམ་ནས་དང་གཞན་དག་ལོ་འགའ་ཙམ་ནས་འབྲས་བུ་འབྱུང་བ་སོགས་
དུས་ཚོད་མི་གཅིག་པ་སྣ་ཚོགས་ཡོད་ཀྱང་ས་བོན་བཏབ་པའི་དེ་མ་ཐག་པ་ནས་་་་་
འབྲས་བུ་འབྱུང་བ་ནི་གཅིག་ཀྱང་མེད། དེ་བཞིན་དུ་ལས་རྣམས་ཀྱང་འགའ་ཞིག་
མྱུར་དུ་འབྲས་བུ་འབྱུང་བ་དང་འགའ་ཞིག་ཡུན་རིང་མོ་ཞིག་ན་གདོད་འབྱུང་བ་ཡིན་
ནོ༑ ༑དེའི་ཕྱིར་ལ་ལ་དག་འདི་སྙམ་སྟེ། འདི་ན་འགའ་ཞིག་གིས་ཚེ་གང་རིང་
ལ་སྡིག་པ་འབའ་ཞིག་བསྒྲུབས་ཀྱང་སྡུག་བསྔལ་ལྷག་པོ་ཅི་ཡང་བྱུང་མ་སོང་བར་མ་
ཟད་བདེ་ཞིང་སྐྱིད་པ་དང་། འགའ་ཞིག་ཚེ་གང་པོར་དགེ་བ་བསྒྲུབས་ཀྱང་བདེ་སྐྱིད་
ལྷག་པོ་གང་ཡང་མ་བྱུང་བར་མ་ཟད་མི་འདོད་པ་མང་པོ་ཐོག་ཏུ་བབས་པས་ལས་
རྒྱུ་འབྲས་ཞེས་པ་དེ་མེད་དོ་སྙམ་མོ། །དེ་ལྟར་མ་ཡིན་ཏེ། ཚེ་འདིར་བདེ་མི་བདེ་ནི་
སྐྱེ་བ་སྔ་མར་དགེ་མི་དགེ་བྱས་པའི་འབྲས་བུ་ཡིན་གྱི། ད་ལྟའི་ལས་དང་འབྲེལ་བ་
ཆེར་མེད། ད་ལྟ་བསགས་པའི་ལས་འདི་རྣམས་ཀྱི་འབྲས་བུ་ནི་མ་འོངས་པར་སྨིན་
པར་འགྱུར་བ་ཡིན་པས་ད་དུང་དུས་ལ་མ་བབས་པ་ཙམ་ལས་འབྲས་བུ་མེད་པ་ག་
ལ་ཡིན། དཔེར་ན་ཞིང་པ་ཞིག་གིས་དཔྱིད་དུས་སུ་འབྲུ་རིགས་མ་ལུས་པ་ས་བོན་དུ་
བཏབ་ནས་བཟའ་རྒྱུ་མེད་པར་གྱུར་པ་ན། འགའ་ཞིག་འོང་སྟེ་ཁྱོད་ཀྱིས་ལོ་ཏོག་དེ་
འདྲ་མང་པོ་བཏབ་སོང་བ་ལ་ད་ལྟ་ཅིའི་ཕྱིར་བཟའ་རྒྱུ་མེད་ཅེས་བརྗོད་ན་འཐད་་་་་
དམ༑ དེ་བཞིན་དུ་འགའ་ཞིག་གིས་དུག་ཟོས་ནས་དུག་གི་ནུས་པ་ད་དུང་མ་ཐོན་
པའི་དུས་སུ་འགའ་ཞིག་གིས་ཁྱོད་ལ་ད་ལྟ་ན་ཚ་མེད་པས་ཁྱོད་ཀྱིས་ཟོས་པ་དེ་དུག་
308



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
མ་ཡིན་ནོ་ཞེས་བརྗོད་ནའང་མི་འཐད་པ་ལྟ་བུ་ཡིན་ནོ། །
དེ་ལྟར་དགེ་སྡིག་གི་འབྲས་བུ་ཤིན་ཏུ་སྟོབས་ལྡན་འགའ་ཞིག་ནི་ཚེ་འདིའི་ཐོག་ལ་
སྨིན་པ་ཡོད་དེ། ཚེ་སྟོད་དུ་ལས་བྱས་ན་ཚེ་སྨད་དུ་སྨིན་པ་ལྟ་བུ་ཡིན་ཏེ། མི་འགའ་
རེས་སྔར་ལས་ངན་པ་བྱས་པ་ལ་ཕྱིས་སུ་ལས་དེའི་འབྲས་བུ་ཡིན་པར་འདུག་སྙམ་
པའི་མི་འདོད་པ་ཁྱད་པར་བ་མང་པོ་འོང་གིན་འདུག་པ་རྒྱུན་དུ་མཐོང་རྒྱུ་ཡོད་པ་དེ་
འདྲ་ཡིན། ཡང་ལས་འགའ་རེ་ནི་ཚེ་འདིར་མི་མྱོང་སྟེ་ཅི་ཡང་གོ་རྒྱུ་མེད། ཚེ་ཕྱི་མ་ཁོ་
ན་ལ་སྨིན། འགའ་ཞིག་ནི་ཚེ་ཕྱི་མ་དེ་ཁོ་ན་ལའང་མི་སྨིན། འོན་ཀྱང་ནམ་ཞིག་ན་
སྨིན་པ་ཡིན། ལས་ཚབས་མི་ཆེ་བ་འགའ་ཞིག་ནི་ནམ་ཞིག་ནའང་སྨིན་པར་མི་ངེས་
པ་དེ་འདྲ་བ་ཡོད་པས་དབྱེ་བ་ལེགས་པར་འབྱེད་དགོས། དེས་ན་འགའ་ཞིག་གིས་
སྡིག་པ་མང་པོ་བྱས་སོང་ཡང་ད་ལྟ་སྐྱིད་པོ་རེད་འདུག་པ་དང་འགའ་ཞིག་གིས་དགེ་
བ་མང་པོ་བྱས་སོང་ཡང་ད་ལྟ་བདེ་སྐྱིད་དང་ལྡན་མི་འདུག་པས་ལས་འབྲས་མ་་་་
བདེན་ཟེར་བ་ནི་རང་གིས་ལས་འབྲས་ཀྱི་རྣམ་གཞག་ཅུང་ཟད་ཀྱང་མི་ཤེས་བཞིན་
དུ་གྱ་ཚོམ་དུ་སྨྲ་བ་ཡིན་པས་གཏམ་དེ་ཚོ་ལ་ཡིད་རྟོན་སྤུ་རྩེ་ཙམ་ཡང་མེད་པ་ལེགས་
པར་ཤེས་དགོས་ཏེ། ལས་རྒྱུ་འབྲས་འདི་མེད་ཅེས་ཟེར་མཁན་ཡོད་ཀྱང་རྒྱུ་མཚན་
དོན་ལ་གནས་པ་ཞིག་སུས་ཀྱང་འགོད་རྒྱུ་ད་སྔོན་མ་རྙེད། མ་འོངས་པ་ནའང་རྙེད་
པར་མི་འགྱུར། དེས་ན་མེད་ཅེས་བརྗོད་པ་དེའང་ཁོ་རང་ཡིད་མི་ཆེས་པ་ཙམ་ཞིག་
མཚོན་པ་ཡིན་གྱི་དེ་ལས་གཞན་དུ་དེས་ཅི་ཡང་མི་འགྲུབ་སྟེ། ཁོང་ཅག་གིས་མེད་
ཅེས་བརྗོད་པ་ཙམ་ཞིག་གིས་མེད་ག་ལ་འགྲོ། མིག་གིས་མ་མཐོང་བ་ཙམ་གྱིས་
ཀྱང་མེད་པར་མི་འགྲུབ། དཔེར་ན། མི་ཞིག་ངལ་རྩོལ་བྱས་ཏེ་ཕྱུག་པོར་གྱུར་པ་ལྟ་
བུ་ལ་མཚོན་ན། དངོས་སུ་མཐོང་རྒྱུ་ཡོད་པའི་རྒྱུ་རྐྱེན་ནི་ཁོས་ངལ་རྩོལ་བྱས་པ་དེ་
ག་ཡིན། འོན་ཀྱང་དེ་ཕྱུག་པོ་ཆགས་པའི་རྒྱུའི་གཙོ་བོ་དེ་སྔོན་གྱི་སྦྱིན་པ་བཏང་བའི་
309



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལས་ཡིན་ཡང་རུང་སྟེ། དངོས་པོ་དེའི་རྒྱུ་རྐྱེན་ཡིན་ན་མཐོང་ས་ན་ཡོད་པ་འདི་ཙམ་
ཞིག་ཡིན་པའི་ངེས་པ་མེད། སྒྲ་སྡུད་འཕྲུལ་ཆས་ཤིག་གི་སྒྲ་ལ་མཚོན་ན། སྒྲ་དེ་གྲག་
པའི་རྒྱུ་རྐྱེན་མཐོང་ས་ན་ཡོད་པ་ནི་འཕྲུལ་ཆས་ཀྱི་ལྷུ་ལག་འདི་དག་ལས་གཞན་་་་་
མེད༑ འོན་ཀྱང་དེ་ཙམ་གྱིས་སྒྲ་དེ་གྲག་པ་མ་ཡིན་ཏེ། ད་དུང་གློག་གི་རྦ་རླབས་མེད་
ན་སྒྲ་མི་འབྱུང་བས་དེ་ཡོད་པར་ངེས་ཀྱང་མིག་གིས་མཐོང་རྒྱུ་མེད་པ་བཞིན་ནོ། །
དེ་བས་ན་ཡོད་པ་ཡིན་ཚད་མིག་གིས་མཐོང་བ་སོགས་དགོས་བསམ་པ་ནི་གཞན་ལྟ་
ཅི༑ ཚན་རིག་གི་རིགས་པ་དང་ཡང་ཤིན་ཏུ་འགལ་བ་ཡིན་པས་འདི་འདྲའི་གཏམ་
ཐམས་ཅད་ཁོང་ཅག་རང་གིས་མ་གོ་བའི་རྣམ་འགྱུར་ཙམ་དུ་ཤེས་དགོས་སོ། །ཚེ་སྔ་
ཕྱི་དང་ལས་རྒྱུ་འབྲས་ལ་ཡིད་ཆེས་པ་འདི་ལ་འཇིག་རྟེན་ཡང་དག་གི་ལྟ་བ་ཞེས་བྱ་
སྟེ་ཤིན་ཏུ་གལ་ཆེ་བས་འདི་ཡོད་ཐབས་ལ་བརྩོན་དགོས། འདི་ཡོད་ན་ཕན་ཡོན་
ཤིན་ཏུ་ཆེ་སྟེ། ཇི་སྐད་དུ། འཇིག་རྟེན་པ་ཡི་ཡང་དག་ལྟ། །ཆེན་པོ་སུ་ལ་ཡོད་གྱུར་
པ༑ །དེ་ནི་ཚེ་རབས་སྟོང་དུ་ཡང༌། །ངན་འགྲོར་འགྲོ་བ་མ་ཡིན་ནོ། །ཞེས་གསུངས་
པས༑ ཡིད་ཆེས་དེ་ཡོད་ན་ཚེ་རབས་སྟོང་དུའང་ངན་སོང་དུ་མི་སྐྱེ་བ་ཡིན། ད་ལྟ་
རང་རེ་རྣམས་ཀྱིས་ལས་བཟང་ངན་ཅི་ཞིག་བྱེད་བསམ་ཡང་རང་གི་ལག་ན་ཡོད་་་་
པས་གཟབ་པར་བྱེད་དགོས། ནམ་ཞིག་ན་ལས་ཀྱི་རྣམ་སྨིན་མགོ་ཐོག་ཏུ་བབས་པ་
ན་ཐབས་ཅི་ཡང་མེད། དེས་ན་འབྲས་བུ་སྡུག་བསྔལ་མ་བྱུང་ན་དགའ་ན་རྒྱུ་མི་དགེ་
བ་དེ་མ་བྱེད། རྒྱུ་མི་དགེ་བ་བྱས་ཟིན་ཕྱིན་སྡུག་བསྔལ་མ་བྱུང་ན་དགའ་ཡང་འབྱུང་
བར་ངེས། རང་རེ་རྣམས་ལ་ལས་རྒྱུ་འབྲས་ཁྱད་གསོད་བྱེད་པ་ཁོ་ན་མིན་ཡང་འཚོ་
བ་སྐྱེལ་ཚུལ་གཏན་ནས་མེད་པ་མ་རེད། ལས་རྒྱུ་འབྲས་ལ་བརྩི་འཚོ་བྱས་ཏེ་མི་དྲང་
པོ་བདེན་པ་ཞིག་ཏུ་བྱས་ན་ཚེ་འདི་ཕྱི་གཉིས་ཀར་སྡུག་པོ་མི་འོང༌། ལས་རྒྱུ་འབྲས་
ལ་ཁྱད་གསོད་བྱས་ཏེ་བྱ་བ་ངན་པ་སྣ་ཚོགས་པ་བསྒྲུབས་ན་རིང་པོར་མི་ཐོགས་པར་
310:



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
རང་བྱས་རང་ལ་འཁོར་འོང་བ་རང་ཅག་གིས་བལྟ་ས་འདིར་མང་པོ་འདུག་པས་ཐེ་
ཚོམ་བྱ་དགོས་དོན་མེད། དྲང་བདེན་གྱི་ངང་ནས་འཚོ་བ་སྐྱེལ་ཞིང་དད་འདུན་གྱི་སྒོ་
ནས་དགེ་བ་སྒྲུབས་དང་ཚེ་འདི་ཕྱི་གཉིས་ཀར་བདེ་ཞིང་སྐྱིད་པ་ཡིན་པས་མི་ལུས་་་་
བླངས་པ་དོན་དང་ལྡན་པ་ཡིན་ནོ། ། ་
འོ་ན་ལས་མི་དགེ་བ་ཞེས་པ་དེ་གང་ཡིན་ཞེ་ན། སྤྱིར་གནོད་སེམས་སོགས་བསམ་
པ་ངན་པས་བྱས་པའི་བྱ་བ་ཐམས་ཅད་མི་དགེ་བ་ཡིན། དེ་ལས་གཙོ་བོ་རྣམས་
བསྡུས་ན། ལུས་ཀྱིས་སྲོག་གཅོད་པ། རྐུ་བྱེད་པ། འདོད་ལོག་སྤྱོད་པ་གསུམ་དང༌། །
ངག་གིས་རྫུན་བཤད་པ། གཞན་ལ་མིང་འདོགས་མཚང་བྲུ་ལྟ་བུ་ཚིག་རྩུབ་མོ་སྨྲ་བ། །
མཐུན་པ་གཉིས་མི་མཐུན་པར་བྱ་བའི་ཕྱིར་དུ་ཕྲ་མ་བྱེད་པ། དེ་གསུམ་པོ་མ་
ཡིན་པའི་འདོད་ཆགས་དང་ཞེ་སྡང་གིས་བསླངས་པའི་གཏམ་སྟེ་ངག་འཁྱལ་བཤད་
པ་དང་བཞི། ཡིད་ཀྱིས་གཞན་གྱི་རྒྱུ་ནོར་སོགས་བྱེད་ཐབས་ཕྱིན་ཅི་ལོག་པ་ལ་
བརྟེན་ནས་རང་ལ་ཐོབ་པར་འདོད་པའམ་རྒྱུ་ནོར་དེ་ལ་འདོད་པ་སྐྱེས་པ་བརྣབ་སེམས་
དང་༑ གནོད་སེམས། ལས་རྒྱུ་འབྲས་དང་ཚེ་སྔ་ཕྱི་སོགས་མེད་སྙམ་པའི་ལོག་ལྟ་སྟེ།
བཅུ་པོ་དེ་ཡིན། དེ་རྣམས་ཀྱི་ལྡོག་ཕྱོགས་བཅུ་ནི་དགེ་བ་ཡིན་ཏེ། སྲོག་མི་གཅོད་
པར་དམ་བཅའ་བ་དང་རྐུ་མི་བྱེད་པར་དམ་བཅའ་བ་སོགས་ཡིན། དེ་རྣམས་མི་བྱེད་
སྙམ་པའི་དམ་བཅའ་ཡོད་དགོས་ཀྱི་དམ་བཅའ་མེད་ན་མ་བྱས་པ་ཙམ་ནི་དགེ་མི་་
དགེ་གང་ཡང་མིན། སྲོག་མི་གཅོད་པར་མ་ཟད་སྲོག་སྐྱོབ་པ་སོགས་ནི་དགེ་བཅུ་
ཁྱད་པར་བ་ཞེས་བྱ་བ་ཤིན་ཏུ་བཟང་ངོ་། །ཁྱིམ་པ་རྣམས་ཀྱིས་ཀྱང་མི་དགེ་བ་བཅུ་
པོ་དེ་རང་ལ་ནུས་པ་གང་ཡོད་ཀྱིས་སྤང་དགོས། དགེ་བ་བཅུ་པོ་དེ་ཅི་ནུས་ཅི་ལྕོག་
གིས་བསྒྲུབ་དགོས། གཞན་དུ་ཁྱིམ་པ་ཡིན་པས་ཐབས་མེད་ཟེར་བའམ་འཁོར་བ་
འཛིན་དགོས་ཞེས་པ་ལ་ཁ་གཡར་ཏེ་མི་དགེ་བ་སྣ་ཚོགས་ལ་འཛེམ་མེད་དུ་སྤྱོད་རྒྱུ་
311



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
མེད་དེ། ཁྱིམ་པ་ཡིན་ཡང་རྣམ་སྨིན་ནི་མྱང་དགོས། ཁ་གསོ་བའི་ཆེད་དུ་བྱས་པ་
ཡིན་ཞེས་ཞུ་ས་ནི་མེད་པའི་ཕྱིར་རོ། ། དང་པོ་་་་་་ །
བཅུ་བཞི་པ་ཐར་བ་དང་ཐམས་ཅད་མཁྱེན་པའི་ལམ་བཙལ་བ། གོང་དུ་བཤད་པའི་
བླང་དོར་གྱི་གནས་དེ་རྣམས་ཐམས་ཅད་ལག་ལེན་དུ་བཏབ་པའི་སྟེང་དུ་ད་རེས་་་་་
དལ་འབྱོར་མི་ལུས་རིན་པོ་ཆེ་འདི་འདྲ་ཞིག་ཐོབ་པ་དེ་ལ་སྙིང་པོ་ཡང་དག་པ་ཞིག་
ཀྱང་ཨེ་ལོན་བལྟ་དགོས། སྙིང་པོ་དེའང་འཇིག་རྟེན་གྱི་བཙན་པོ་དང་ཕྱུག་པོ་མཁས་
པ་སོགས་ནི་གནས་སྐབས་ཀྱི་བསྒྲུབ་བྱ་ཙམ་ལས་མཐར་ཐུག་གི་དོན་དུ་གཉེར་རྒྱུ་
ནི་དེ་ཙམ་ཞིག་མིན། འོ་ན་གང་ཡིན་ཞེ་ན། རང་གི་སྐྱེ་རྒ་ན་འཆིའི་སྡུག་བསྔལ་
ཐམས་ཅད་རྩད་ནས་གཅོད་རྒྱུ་དང་གཞན་སེམས་ཅན་ཐམས་ཅད་ཀྱི་སྡུག་བསྔལ་མ་
ལུས་པ་བསལ་ནས་བདེ་བ་མཐར་ཐུག་པ་ཐར་བའི་ས་ལ་དགོད་པར་བྱ་རྒྱུ་འདི་ཁོ་
ན་ཡིན། ཇི་སྲིད་དུ་བྱ་བ་དེ་མ་འགྲུབ་ཀྱི་བར་དུ་རང་ལ་ལོངས་སྤྱོད་དང་གོ་གནས་
སོགས་ཀྱི་བདེ་སྐྱིད་ཕྲན་བུ་རེ་ཡོད་པ་དང་། གཞན་ལ་ཟས་གོས་སོགས་ཀྱིས་ཕན་
ཅུང་ཟད་རེ་བཏགས་པ་ལ་ཧ་ལས་རྒྱུ་དང་ཆོག་ཤེས་བྱ་རྒྱུ་གཏན་ནས་མེད། དེས་ན་
ཕོ་མོ་རྒན་གཞོན་སུ་ཡིན་ཡང་རུང་སྟེ། མི་རེ་རེའི་སེམས་ན་ཕུགས་འདུན་ཁྱད་པར་
བ་འདི་ངེས་པར་དུ་ཡོད་དགོས། དེ་བོད་ཆོས་ལྡན་གྱི་ཞིང་ཁམས། ཐེག་པ་ཆེན་པོའི་
རིགས་སུ་སྐྱེས་པའི་དོན་པོ་ཡིན། རང་གི་ལོངས་སྤྱོད་དང་གོ་གནས་ཁྱད་པར་དུ་
འཕགས་པའང་འདི་ཡིན་ཏེ། སྐྱེ་བ་ནས་ཚེ་རབས་ཐམས་ཅད་དུ་བདེ་སྐྱིད་ཕུན་སུམ་
ཚོགས་པའི་རྒྱུ་ཡིན་ལ། གཞན་གྱིས་རྐུ་རྒྱུ་དང་འཕྲོག་རྒྱུའང་མེད་དོ། ། །
དེང་སང་བོད་ཀྱི་ཡུལ་ཕལ་མོ་ཆེ་ཞིག་ན་ཁྱིམ་པ་ཕོ་མོ་དཀྱུས་མ་རྣམས་ལ་མ་ཎི་་་་
བགྲང་རྒྱུ་དང་ཕྱག་སྐོར་ཙམ་རེ་མ་གཏོགས་སྔོན་འགྲོས་བློ་སྦྱང་རྒྱུ་དང་དངོས་གཞི་
བསྒོམ་རྒྱུའི་སྲོལ་ནི་ཆེར་མི་འདུག་སྟེ། འདི་དག་མི་སྐྱ་ཕོ་མོ་རྣམས་ཀྱིས་བྱེད་མི་རུང་
312
།



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
བ་དང་། བྱེད་མི་བཏུབ་པ་དང་། བྱེད་མི་དགོས་པ་ནི་མ་ཡིན་ཏེ། ཤིན་ཏུའང་དགོས་
པའི་ཕྱིར་རོ། །དེས་ན་མི་སྐྱ་ཕལ་བ་རྣམས་ཀྱིས་ཀྱང་གཙོ་བོ་སེམས་ཐོག་གི་དགེ་བ་
འདི་ལ་བརྩོན་པར་བྱ་དགོས། རང་རེ་ཁམས་དང་ཨ་མདོ་ནས་ལྷ་སའི་བར་དུ་
བརྐྱངས་ཕྱག་བཙལ་ཏེ་འགྲོ་བ་ཡོད་ཀྱང་བསམ་པའི་ཀུན་སློང་ལེགས་པར་བཅོས་
མ་ཤེས་ན་དགེ་རྩ་ཆེན་པོ་ཞིག་ཏུ་འགྲོ་དཀའ། འོ་ན་བསམ་པ་ཇི་ལྟར་བཅོས་དགོས་
ཞེ་ན། འདི་ལ་སྤང་དགོས་པ་གསུམ་དང་བླང་དགོས་པ་གསུམ་ཡོད། དེ་ལས་སྤང་
དགོས་པ་དང་པོ་ནི། དགེ་བ་ཆེ་ཆུང་གང་ཞིག་སྒྲུབ་ཀྱང་རུང་སྟེ། ཚེ་འདིར་རྒྱུ་ལོངས་
སྤྱོད་ཡོད་པ་དང༌། ཐོབ་གོ་ས་ཡོད་པ་དང༌། ཚོང་ཁེ་སོ་ནམ་སོགས་ཀྱི་བྱ་བ་ལམ་དུ་
འགྲོ་བ་དང༌། བདེ་བ་དང་སྐྱིད་པའི་ཕྱིར་དུ་དང་། ནད་གདོན་སོགས་མི་འདོད་པ་མི་
འོང་བའི་ཕྱིར་དུ་བསམ་བློ་གཏོང་མི་རུང་། དེ་བཞིན་ཚེ་ཕྱི་མར་ངན་སོང་གསུམ་དུ་
མི་ལྟུང་བ་ཙམ་དང༌། མཐོ་རིས་ལྷ་དང་མི་སོགས་ཀྱི་ལུས་ཙམ་ཞིག་འཐོབ་པའི་དོན་
དུའང་བསམ་བློ་གཏོང་མི་རུང་སྟེ། གལ་ཏེ་བཏང་ན་དགེ་བ་དེ་གནས་སྐབས་སུ་
བདེ་བ་དང་སྐྱིད་པ་ཙམ་མ་གཏོགས་ཐར་བ་འཐོབ་བྱེད་ཀྱི་རྒྱུར་མི་འགྲོའོ། །འོ་ན་
ཚེ་འདིར་ལོངས་སྤྱོད་འབྱུང་བ་སོགས་ཀྱི་ཕྱིར་དུ་དགེ་བ་བྱས་ན་འབྲས་མེད་པ་ཡིན་
ནམ་ཞེ་ན། དེ་ནི་མ་ཡིན་ཏེ། ལོངས་སྤྱོད་འབྱུང་བ་སོགས་དེ་དག་ནི་འབྱུང་ཡང་
འཁོར་བའི་བདེ་འབྱོར་ཙམ་ཡིན་པས་འབྲས་བུ་ཆེན་པོ་མ་ཡིན་ལ། དེ་ལས་གཞན་
པའི་འབྲས་བུ་ནི་མེད་པས་དགོས་པ་ཆེན་པོ་མེད་ཅེས་པའི་དོན་ཡིན་ནོ། །
བླང་དགོས་པ་དང་པོ་ནི། འཁོར་བ་མཐའ་དག་སྡུག་བསྔལ་དུ་ཤེས་ནས་དེ་ལས་
ཐར་བའི་ཐར་བ་དོན་གཉེར་གྱི་བློ་བཅོས་མ་མ་ཡིན་པ་ཞིག་བསྐྱེད་རྒྱུ་དེ་ཡིན། བློ་
དེས་ཀུན་ནས་བསླངས་པའི་དགེ་རྩ་ནི་ཆེ་ཆུང་གང་ཞིག་ཡིན་ཡང་ཐར་བ་འཐོབ་པར་
བྱེད་པའི་རྒྱུ་ཁོ་ན་རེད་འགྲོ་བ་ཡིན། འོ་ན་བློ་དེ་རྒྱུད་ལ་སྐྱེས་པ་ནས་བཟུང་ཞིང་ལས་
313



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཕྱུགས་ལས་བཟོ་ཚོང་གི་བྱ་བ་རྣམས་གཏན་ནས་མི་བྱེད་པ་ཡིན་ནམ་ཞེ་ན། དེ་ཡང་
མ་ངེས་ཏེ། བྱ་བ་དེ་རྣམས་ནི་རང་ཅག་འཇིག་རྟེན་འདིར་འཚོ་ཞིང་གནས་པའི་
ཐབས་ཙམ་ཞིག་ཡིན་གྱི། འཇིག་རྟེན་དུ་འཚོ་བའི་དམིགས་ཡུལ་མཐར་ཐུག་པ་ནི་
དེ་ག་ལ་ཡིན། ཡིན་ན་དུད་འགྲོ་རྣམས་དང་ཁྱད་པར་ཅི་ཞིག་ཡོད། དེས་ན་གསོན་
པོར་གནས་པའི་དམིགས་ཡུལ་ནི་གཏན་གྱི་བདེ་བ་ཐར་བ་ཡང་དག་པ་བསྒྲུབ་པ་
འདི་ལ་བྱེད་དགོས། ཞིང་ལས་སོ་ནམ་སོགས་ནི་གནས་སྐབས་འཚོ་ཐབས་ཙམ་གྱི་
ཕྱིར་དུ་བྱས་ན་ཆོག་པས་འགལ་བ་ཅི་ཡང་མེད་དོ། །བཅོམ་ལྡན་འདས་སངས་རྒྱས་
ཤཱཀྱ་ཐུབ་པས་ཀྱང་ཐར་བ་བསྒྲུབ་མཁན་ཐམས་ཅད་རབ་བྱུང་བྱས་ནས་ཁྱིམ་པའི་
བྱ་བ་ཐམས་ཅད་སྤང་དགོས་ཞེས་བཀའ་མ་སྩལ་ཏོ། །
སྤང་བྱ་གཉིས་པ་ནི། རང་གི་དོན་ཁོ་ན་ལ་བསམ་བློ་གཏོང་བ་དེ་ཡིན། ཚེ་འདིའི་
ཕྱིར་རམ་ཚེ་ཕྱི་མའི་དོན་ནམ་ཐར་བ་འཐོབ་པ་དོན་དུ་གཉེར་བ་གང་ཡིན་ཡང་འདྲ་
སྟེ་༑ རང་དོན་འབའ་ཞིག་ལ་བསམ་བློ་གཏོང་བ་ལས་གཞན་སེམས་ཅན་གྱི་དོན་དུ་
བསམ་བློ་མི་གཏོང་བ་འདི་ཐེག་པ་ཆེན་པོའི་སྤང་བྱའི་གཙོ་བོ་ཡིན། དེས་ན་རང་
དོན་དུ་དག་པའི་ཞིང་ཁམས་སུ་སྐྱེ་འདོད་དང་སངས་རྒྱས་འཐོབ་འདོད་ཀྱང་སྤང་་་་
དགོས་ན་གཞན་པ་རྣམས་ལྟ་ཅི་སྨོས། དགེ་བ་ཆེ་ཆུང་གང་ཞིག་སྒྲུབ་ཀྱང་དེ་ལ་རང་
འདོད་སྤུ་རྩེ་ཙམ་ཡང་འདྲེས་སུ་འཇུག་མི་རུང་ངོ༌། །བླང་བྱ་གཉིས་པ་ནི། ལུས་ངག་
ཡིད་གསུམ་པོ་ཀུན་གྱིས་བྱ་བ་གང་བྱེད་ཀྱང་ཐམས་ཅད་ནས་ཐམས་ཅད་དུ་གཞན་
དོན་འབའ་ཞིག་ལ་བརྩོན་དགོས། དེ་ཡང་འཇིག་རྟེན་ལུགས་ཀྱི་རྒྱུ་སྦྱིན་ཟས་སྦྱིན་
ལ་སོགས་པ་ཙམ་ཞིག་གིས་གཙོ་བོ་མི་བྱེད་པར་དམ་པའི་ཆོས་ཀྱིས་ཕན་བཏགས་་་་
ཏེ༑ ཐར་བ་ལ་འགོད་དགོས། དེ་དགོད་དགོས་ན་རང་ལ་དེའི་ནུས་པ་ཡོད་དགོས།
ནུས་པ་དེ་མཐར་ཐུག་པ་ཡོད་ས་སངས་རྒྱས་ཡིན། སངས་རྒྱས་ཀྱང་རྒྱུ་མེད་རྐྱེན་
314



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
མེད་དུ་མི་འགྲུབ་ལ། ལམ་ལ་བསླབས་ན་འགྲུབ། དེའི་ཕྱིར་བདག་གིས་སངས་
རྒྱས་འཐོབ་ཕྱིར་ལམ་ལ་བསླབ་པར་བྱའོ་སྙམ་པའི་སྙིང་སྟོབས་དེ་ཡོད་དགོས། །
དགེ་བ་ཆེ་ཆུང་གང་བསྒྲུབས་ཀྱང་ཀུན་སློང་དེ་ཉིད་ཀྱིས་ཟིན་དགོས། དེ་ལྟར་ཟིན་
ན་ཐམས་ཅད་ཐེག་པ་ཆེན་པོའི་ཆོས་སུ་འགྱུར་རོ། །
སྤང་བྱ་གསུམ་པ་ནི་དངོས་པོ་རྣམས་ལ་བདེན་འཛིན་གྱི་བློ་དེ་ཡིན། དེ་མ་སྤངས་ན་
གནས་ལུགས་ཀྱི་དོན་མི་ཤེས་ཤིང་བླུན་པའི་དབང་གིས་གཞན་དོན་རྒྱ་ཆེན་པོ་ཞིག་
བསྒྲུབ་མི་ཤེས། རང་བདེ་འདོད་དང་སྐྱིད་འདོད་ཀྱི་བསམ་པ་ངན་པ་དེ་རྩ་གཏོར་
བྱེད་ཀྱང་མི་ཐུབ། ཉོན་མོངས་པ་ལ་འཐབ་རྩོད་བྱས་ཀྱང་རྒྱལ་ཁ་མི་འཐོབ་པས་
སེམས་ཅན་རྣམས་ཀྱི་དོན་མཐར་ཕྱིན་པ་ཞིག་མི་འགྲུབ་བོ། །བླང་བྱ་གསུམ་པ་ནི། །
ཆོས་ཐམས་ཅད་སྟོང་ཉིད་དུ་རྟོགས་པའི་ཤེས་རབ་ཡིན། དེ་ཡོད་ན་རང་འདོད་ཀྱི་
བསམ་པ་རྩ་བ་ནས་ཟད་པས་གཞན་དོན་རྣམ་པར་དག་པ་ཞིག་སྒྲུབ་པ་ལ་དཀའ་ངལ་
མེད་དོ། །དེ་དག་ལག་ལེན་དངོས་ལ་འདེབས་པ་ན་དགེ་བ་ཆེ་ཆུང་གང་ཞིག་སྒྲུབ་
པར་བྱེད་ཀྱང་རུང་སྟེ། ཐོག་མར་བླང་བྱ་གཉིས་པའི་སྐབས་སུ་བཤད་པའི་སྙིང་
སྟོབས་སམ་བསམ་པ་བྱང་ཆུབ་ཀྱི་སེམས་དེས་ཀུན་ནས་བསླངས་དགོས། བར་དུ་
བླང་བྱ་གསུམ་པའི་སྐབས་ནས་བཤད་པའི་ཆོས་ཐམས་ཅད་སྟོང་པ་ཉིད་དམ་སྒྱུ་མ་
རྨི་ལམ་ལྟར་དུ་རྟོགས་པའི་ལྟ་བ་དེས་རྩིས་ཟིན་དགོས། ཐ་མའི་ཚེ་ན་དགེ་བ་གང་
བྱས་ཐམས་ཅད་སེམས་ཅན་རྣམས་ཀྱི་ཕྱིར་དུ་བསྔོ་བར་བྱ་དགོས་ཏེ། དེ་རྣམས་
ལ་དམ་པ་གསུམ་ཞེས་བྱ། འདིར་མཚོན་པ་ཙམ་སྟེ་རྒྱས་པར་གཞན་ལས་ཤེས་པར་
བྱའོ༔ ༈ གཉིས་པ་ད་ནི་རང་དང་མདུན་ལམ་རིང་མོ་གཅིག་ཏུ་ཞུགས་པའི་ཆོས་ཀྱི་
མཆེད་པོ་རྣམས་ལ་རང་གི་བསམ་ཚུལ་འགའ་ཞིག་ཞུ་བ། དང་པོ་གྲྭ་པ་རྣམས་
ཀྱིས་ཐོས་བསམ་བྱ་རྒྱུ།
315



1 དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེང་སང་རང་རེའི་ཡུལ་མང་པོ་ཞིག་ན་བྱིས་པ་ཆུང་ངུ་གཏམ་སྨྲ་མི་ཤེས་པའི་དུས་་་་་
ནས་འདི་གྲྭ་པ་བྱ་རྒྱུ་ཡིན་ཞེས་ཟེར་ནས་དགོན་པའི་ནང་དུ་རྙེད་པ་ཅུང་ཟད་རེ་བགོ་
རྒྱུ་ཡོད་ན་དེའི་སྐལ་བ་ལེན་དུ་འགྲོ དེ་ནས་ཀ་ཁ་སློབ་པའི་དུས་ནས་གྲོང་ཆོག་ཞིག་
ཏུ་འགྲོ་རྒྱུ་ཁོ་ན་གྲ་སྒྲིག་བྱས་ཏེ། ཆོ་ག་མང་པོ་ཁ་བྱང་དུ་གཏོང་བ་ཙམ་སློབ་ཏུ་
འཇུག དེ་ནས་གྲོང་ཆོག་གི་རྗེས་སླེབས་ཙམ་ནས་དེ་ཁོ་ནར་འབད་པ་ལས་ཐོས་
བསམ་ཞིག་དགོས་སྣང་ཡང་མི་འཆར། དེ་ལྟར་བྱས་པས་གྲྭ་པ་རྣམས་ཀྱིས་ཆོས་མི་
ཤེས་པའི་དབང་གིས་སྤུས་ཀ་ཞན་ལ། གཞན་ལྟ་ཅི་བསླབ་བྱའི་རྐང་གྲངས་ཙམ་
ཡང་མི་ཤེས། རབ་ཏུ་བྱུང་ཡང་འདུལ་བའི་བསླབ་བྱ་སྦྱང་རྒྱུ་སྣང་མེད་དུ་བོར་བས་
ཕྱིས་འདུལ་བ་ཅུང་ཟད་ཤེས་ནས་བརྟགས་པ་ན་བསླབ་པ་ལ་སྔར་ནས་མ་གོ་མ་ཚོར་
བའི་ངང་ནས་སྐྱོན་ཞུགས་ཟིན་པ་མང་པོ་སྣང་། ཆོས་མ་ཤེས་ཕྱིན་ཕྱིའི་ཆས་གོས་མི་
འདྲ་བ་ཙམ་ལས་ནང་གི་བསམ་པ་མི་སྐྱ་ཕལ་བ་རྣམས་དང་ཁྱད་མེད་དུ་འགྱུར་ལ། །
བླང་དོར་གྱི་གནས་མི་ཤེས་པའི་དབང་གིས་མི་རིགས་པའི་བྱ་བ་སྣ་ཚོགས་བྱེད། །
དེའི་དབང་གིས་བསྟན་པ་ལ་སྒྲོ་སྐུར་མང་པོ་འབྱུང་སྟེ། འདི་རྣམས་བསྟན་པ་ནུབ་
པར་འགྱུར་བའི་རྒྱུའི་རྩ་བ་གཅིག་ཡིན་ནོ། །
འོ་ན་ཇི་ལྟར་བྱ་ཞེ་ན། བྱིས་པ་རྣམས་ཀྱིས་ཡི་གེ་འབྲི་ཀློག་ལེགས་པོ་ཞིག་ཤེས་པའི་
འོག་ཏུ་སུམ་རྟགས་དག་གསུམ་དང༌། སྙན་ངག་དང་སྐར་རྩིས་སོགས་ཐུན་མོང་གི་
རིག་གནས་རྣམས་དང༌། མི་རིགས་གཞན་དག་གི་སྐད་ཡིག་བཅས་ལེགས་པར་
སྦྱང་དུ་འཇུག་དགོས་ཏེ། རིག་གནས་ཀྱི་རྐང་ལེགས་པོ་ཚུགས་པ་གལ་ཆེ། དེའི་
འོག་ཏུ་ད་གདོད་ནང་བསྟན་གྱི་སློབ་གྲྭ་ཞིག་ཏུ་བཞག་སྟེ། དམ་པའི་ཆོས་ལ་ཐོས་
བསམ་རིམ་པ་བཞིན་དུ་བྱེད་དུ་འཇུག་དགོས། ཁྱད་པར་དུའང་དགོན་དཔོན་
གྱི་འགན་བཞེས་པའི་ན་གཞོན་རྣམས་ཀྱིས་མདོ་སྔགས་ཀྱི་ཆོས་ལ་སྦྱོང་བསྡུར་ངེས་
316



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
ཅན་ཞིག་གནང་དགོས་ཀྱི། གཞན་དུ་སངས་རྒྱས་ཀྱི་བསྟན་པ་སྤྱིའི་འགྲོ་ལུགས་
ལ་གོ་བ་ཙམ་ཡང་མ་ཆགས་པའི་གཞོན་ན་རེ་ལ་སྐྱེས་བུ་དམ་པ་རེའི་མཚན་གསོལ་
ནས་ཡུལ་དགོན་གཉིས་ཀ་ལ་དབང་སྒྱུར་དུ་འཇུག་པ་འདི་ནི་ལོང་བས་ལོང་བ་ཁྲིད་
པ་ལྟར་དུ་འགྱུར་སྲིད་དེ། ཡུལ་ཕྱོགས་མང་པོ་རྣམས་སུ་དགོན་པ་དག་གི་ནང་ན་
འཆད་ཉན་གྱི་མིང་ཙམ་ཡང་མེད་པ་འདི་དགོན་དཔོན་རྣམས་ལ་བཤད་སྒྲུབ་ཀྱི་་་་
བསྟན་པ་གཙོ་བོར་འཛིན་དགོས་པའི་གོ་བ་མ་ཆགས་པའི་ལན་པ་ཡིན། དེས་ན་
དགོན་པ་སོ་སོས་བཤད་སྒྲུབ་ཀྱི་བསྟན་པ་རེ་ལ་གཞི་གཟུང་། འདུལ་བ་ཡང་དག་
པ་ཤེས་པའམ་དེ་མ་ཐག་ཏུ་ཤེས་པར་འགྱུར་བ་རེ་མ་ཡིན་ན། དགེ་ཚུལ་དང་དགེ་
སློང་གི་སྡོམ་པ་ལེན་དུ་མི་འཇུག དེ་ལྟར་བྱས་པས་གྲྭ་པ་ཐམས་ཅད་ཀྱིས་དམ་པའི་
ཆོས་ཀྱི་ནང་དོན་ཤེས་པས་གང་ཐད་ནས་སྤུས་ཀ་ཇེ་བཟང་དུ་འགྲོ བསྟན་པ་དང་
སེམས་ཅན་ལ་ཕན་ཐོགས་པ་མང་པོ་འབྱུང༌། དེའི་དབང་གིས་རྒྱལ་བསྟན་རིན་པོ་
ཆེ་དར་ཞིང་རྒྱས་པ་ལ་ཕན་པ་ངེས་ཅན་ཞིག་འབྱུང་བར་གོར་མ་ཆག་གོ །
དེའི་ཕྱིར་དགོན་པ་རྣམས་ཀྱི་ནང་དུ་བཤད་གྲྭ་ཚད་ལྡན་རེ་འཛུགས་རྒྱུ་འདི་ལས་
གལ་ཆེ་བ་གཞན་ཅི་ཡང་མེད་པས་དགོན་དཔོན་བླ་མ་སྤྲུལ་སྐུ་དང་དགེ་སྐོས་སོགས་
ཀྱིས་ཆེས་ཐོག་མར་ཐུགས་བསམ་བཞེས་ས་དེ་འདི་ཁོ་ན་ལ་བྱེད་དགོས་ཏེ། དགོན་
པའི་ནང་དུ་བསླབ་གསུམ་དང་ལྡན་པའི་དགེ་འདུན་གྱི་སྡེ་དང༌། བཤད་སྒྲུབ་ཀྱི་བྱ་
བ་ཅི་རིགས་པ་རེ་ཡོད་དགོས་ཀྱི། དེ་གང་ཡང་མེད་ན་བསླབ་པ་གསུམ་གང་དང་
ཡང་མི་ལྡན་པའི་མི་མང་བའམ་ཁང་སྟོང་ཆེན་པོ་འགའ་རེ་ཡོད་པ་ཙམ་གྱིས་ཕན་པ་
ཅི་ཞིག་ཡོད། དགོན་པའི་བྱ་བ་གཞན་པ་རྣམས་བཤད་སྒྲུབ་གཉིས་ཀྱི་ཡན་ལག་
ཙམ་ཡིན་པས་རན་ཙམ་རེ་ཡོད་ན་དེས་མ་ཆོག་པ་མེད་དོ། །གཉིས་པ་སློབ་གཉེར་
པ་རྣམས་ཀྱིས་བསམ་སྦྱོར་རྣམ་དག་བྱ་རྒྱུ། སྤྱིར་ཐེག་པ་ཆེན་པོའི་ཆོས་ལ་སྦྱངས་
317



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ནས་སྨོན་འཇུག་གི་སེམས་བསྐྱེད་དགོས་པ་ཡིན་ལ། དེ་ལས་ལྷག་པ་གཞན་མེད་
མོད༑ འོན་ཀྱང་འདིར་དམིགས་བསལ་དུ་ཞུ་རྒྱུ་ནི། སློབ་གཉེར་པ་རྣམས་ལ་དང་
པོ་སློབ་གཉེར་ལ་བརྩོན་པའི་དུས་ཉིད་ནས་ལྷག་བསམ་རྣམ་པར་དག་པ་ཞིག་ཡོད་
དགོས༑ དེ་ཡང་གང་ཡིན་ཞེ་ན། བདག་གིས་ཐེག་པ་ཆེན་པོ་མདོ་སྔགས་ཀྱི་ཆོས་ལ་
སློབ་སྦྱོང་ཡང་དག་པ་ཞིག་བྱས་ཏེ། བསྟན་པ་ལ་སྲི་ཞུ་དང་སེམས་ཅན་ལ་ཕན་ཅི་
ཐོགས་ཤིག་བྱ་དགོས་སྙམ་པའི་བློ་བཅོས་མ་མ་ཡིན་པ་ཞིག་ཡོད་དགོས། གལ་ཏེ་
མེད་ན་འབད་དེ་བསྐྱེད་པར་བྱ་ལ། དོན་དེ་དག་འགྲུབ་པའི་ཕྱིར་དུ་རྟག་པར་སྨོན་
ལམ་གདབ་དགོས། གཞན་དུ་ཚེ་འདིར་རང་ལ་རྙེད་བཀུར་གྲགས་བསྟོད་འཐོབ་པ་
ཙམ་གྱི་ཕྱིར་དུ་ཐོས་བསམ་བྱས་པ་ལ་དགོས་པ་ཆེར་མེད། ་ དམིགས་ཡུལ་འདི་
ཡིན་གྱི་གཏད་སོ་ཅི་ཡང་མེད་པར་ལུང་མ་བསྟན་གྱི་བསམ་པས་ཐོས་བསམ་བྱེད་པ་
ལའང་དོན་སྒོ་ཆུང་ངོ༌། །
མ ་
སློབ་གཉེར་མཐར་ཕྱིན་པའི་ཚེ་ན། རང་གིས་ངལ་བ་ཆེན་པོས་བསླབས་པའི་རིག་
གནས་དེས་སེམས་ཅན་རྣམས་ལ་ལུས་ངག་ཡིད་གསུམ་གྱིས་ཕན་ཅི་ཐོགས་གང་་་་་
ཐོགས་བྱ་དགོས། དམ་པའི་ཆོས་ཀྱི་སྒོ་ནས་སེམས་ཅན་རྣམས་ལ་ཕན་ཐོགས་ན། །
བསྟན་པའི་སྲི་ཞུའང་དེ་ཉིད་ཡིན་ཏེ། བསྟན་པ་འཇིག་རྟེན་ཁམས་སུ་གནས་པའི་
དགོས་ཆེད་སེམས་ཅན་རྣམས་སྒྲོལ་བ་དེ་ག་ཡིན་པའི་ཕྱིར་རོ། །བསྟན་པ་འཛིན་
སྐྱོང་སྤེལ་བར་བྱས་ན། སེམས་ཅན་ལ་ཕན་འདོགས་པའང་དེ་ཉིད་ཡིན་ཏེ། བསྟན་
པ་གནས་ན་དེའི་དབང་གིས་སེམས་ཅན་བགྲང་གིས་མི་ལང་བ་ཞིག་གིས་ཐར་བ་
འཐོབ་པར་འགྱུར་བའི་ཕྱིར་རོ། །དེའང་ཡུལ་གང་སྐྱིད་དང་རྙེད་པ་གར་ཡོད་སོགས་
རང་གི་དོན་ལ་མི་སེམས་པར་ཆོས་ཀྱིས་ཕོངས་ཤིང་འབྱོར་བ་མེད་པའི་ས་ཕྱོགས་
རྣམས་སུ་སོང་ནས་བསམ་པ་དག་པས་དམ་པའི་ཆོས་ཀྱིས་སེམས་ཅན་ལ་ཕན་་་་་་་
318



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
གདགས་པ་ལ་བརྩོན་པར་བྱའོ། །གསུམ་པ་སྤྱི་ཕན་སྒྲུབ་པ་ལ་བརྟེན་ནས་དམ་ཆོས་
འཛིན་སྤེལ་བྱ་རྒྱུ། དེང་དུས་སུ་རང་རེའི་ཡུལ་གྱི་བླ་ཆེན་ནུས་པ་ཅུང་ཟད་ཡོད་པ་
འགའ་རེས་ནོར་རྫས་མང་དུ་བསྡུས་ནས་ལྷ་བྲི་རྟེན་བཞེངས་མང་པོ་བྱེད། དེ་དག་
གི་ཕྱིར་དུ་ཕུལ་བའི་ཟོག་ལུག་སོགས་སེམས་ཅན་རྣམས་མཐར་བཤས་རྭར་ལྟུང་བར་
འགྱུར་ཞེས་ཟེར་མོད། བྱང་ཆུབ་ཀྱི་སེམས་རིན་པོ་ཆེ་ཐུགས་རྒྱུད་ལ་མངའ་བའི་
སྐྱེས་བུ་དམ་པ་དག་གིས་ནི་དེ་ལྟར་བྱེད་མི་སྲིད་སྙམ་སྟེ། དེས་ན་སྐུར་འདེབས་ཤིག་
ཡིན་ལས་ཆེ། གལ་ཏེ་བདེན་ན་ནི། དཀོན་མཆོག་གི་རྟེན་སྡིག་སྡུག་གིས་བཞེངས།
ཚེ་ཕྱི་མ་རླུང་ལ་བསྐུར་ཞེས་པ་དེ་ག་དངོས་མིན་ནམ་སྙམ་མོ། །
ལར་དཀོན་མཆོག་གི་རྟེན་བཞེངས་པའང་དགེ་བ་དང་ཕན་པ་ཆེ་ལ། རིག་གནས་
གསར་བརྗེ་སོགས་ཀྱི་ཚེ་ན་རང་ཅག་གི་དགོན་གནས་ཀྱི་རྟེན་དང་བརྟེན་པ་ཕལ་མོ་
ཆེ་གཞི་མེད་དུ་བཏང་བས་དེང་དུས་སུ་གསར་བསྐྲུན་མི་བྱ་ཐབས་མེད་དང༌། ཁྱད་
པར་དུ་ས་གནད་དམིགས་བསལ་བ་རྣམས་སུ་རྟེན་བཟང་པོ་རེ་བཞེངས་རྒྱུ་བྱུང་ན་་་་་
དེས་བསྟན་འགྲོ་སྤྱིའི་རྒུད་པ་གསོ་བའང་ཡོད་མོད། དེང་སང་གི་དུས་སུ་ཤིན་ཏུ་
གལ་ཆེ་བ་ནི། རབ་ན་བཤད་སྒྲུབ་ཀྱི་ཆོས་སྡེ་ཆེ་ཆུང་ཅི་རིགས་པ་རེ་དང༌། དེ་མ་
བྱུང་ཡང་བོད་ཀྱི་བྱིས་པ་རྣམས་ཀྱིས་སློབ་སྦྱོང་བྱ་ཡུལ་གྱི་སློབ་གྲྭ་རེ་བཙུགས་ཏེ། །
དེའི་ནང་ནས་བསྟན་པ་དང་འགྲོ་བ་ལ་ལྷག་བསམ་ཡོད་ཅིང་དམ་པའི་ཆོས་ཀྱི་གོ་བ་
ལེགས་པོ་དང་ཐུན་མོང་གི་རིག་གནས་གསར་རྙིང་གི་ཤེས་ཡོན་ཡོད་པའི་ན་གཞོན་
ཁྱུ་རེ་སྐྱེད་བསྲིངས་བྱས་ཏེ་སྤྱི་ཚོགས་ཐོག་གི་ལས་གནས་སོ་སོར་གཏོང་རྒྱུ་བྱུང་ན། །
མ་འོངས་པའི་བོད་ཀྱི་བསྟན་འགྲོའི་མདུན་ལམ་ལ་དེ་ག་རང་ཕན་ཆེ་བར་སེམས་ཏེ།
སངས་རྒྱས་ཀྱི་བསྟན་པ་གནས་ན་མི་རྣམས་ཀྱི་སེམས་ཀྱི་ནང་དུ་གནས་དགོས་པ་
ཡིན་གྱི། མིའི་སེམས་ཀྱི་ནང་དུ་བསྟན་པ་ལ་དད་གདུང་མེད་པར་གྱུར་ན་གཙུག་
319



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ལག་ཁང་དང་འདག་སྐུ་ཆེན་པོ་རེ་ཡོད་པ་ཙམ་གྱིས་བསྟན་པ་གནས་པའི་གོ་ཆོད་
ཚོད་མི་འདུག དེས་ན་མི་རྣམས་ཀྱི་སེམས་སུ་ཆོས་ལ་དམིགས་པའི་སུན་པ་སྣ་
ཚོགས་པ་བསྐྱེད་བསྐྱེད་ནས་རྟེན་བཞེངས་བྱེད་ཁུལ་བྱེད་པ་འདིས་བསྟན་པ་ལ་ཕན་
པ་ཡིན་ནམ་གནོད་པ་ཡིན་དབྱེ་བ་འབྱེད་དཀའ་བར་སེམས། དེའི་ཕྱིར་སངས་རྒྱས་
ཀྱི་བསྟན་པ་གནས་པའི་ཐབས་བྱེད་ནའང་མིའི་སེམས་ཀྱི་ནང་དུ་གནས་ཐབས་བྱེད་
དགོས་པ་ཡིན་པ་འདི་ཐུགས་ལ་འཛིན་པར་ཞུ། གཞན་ཡང་དྭ་ཕྲུག་དང་རྒས་
འཁོགས་གསོ་བ། སྨན་ཁང་འཛུགས་པ། དབུལ་བ་དང་འཇིགས་པ་སྐྱོབས་པ་
སོགས་སྤྱི་ཚོགས་ལ་ཕན་པ་སྒྲུབ་པའི་བྱ་བ་འདི་དག་སྤྱིར་ཐེག་ཆེན་བྱང་ཆུབ་སེམས་
དཔའི་དང་དུ་བླང་བྱའི་སྤྱོད་པའང་ཡིན་ལ། ཁྱད་པར་དུ་ཚུལ་འདི་དག་ལ་བརྟེན་
ནས་དམ་པའི་ཆོས་དང་ཆོས་ཀྱི་ཕན་འབྲས་དར་སྤེལ་བྱས་ན་སྐྱེ་བོ་རྣམས་བསྟན་པ་
ལ་དད་འདུན་ཆེ་བའི་རྒྱུར་ཡང་འགྲོ་ལ། དེའི་དབང་གིས་བསྟན་པ་ཡང་གནས་པར་
འགྱུར་རོ། །
མདོར་ན་བསམ་པ་དང་སྦྱོར་བ་དྲི་མ་མེད་པས་སེམས་ཅན་ལ་ཕན་འདོགས་པར་་་་
འདོད་པའི་ལྷག་བསམ་རྣམ་པར་དག་པ་ཁོ་ནས་ཐོག་མཐའ་བར་གསུམ་དུ་ཟིན་པར་
བྱེད་དགོས། དེ་འདྲ་ཞིག་བྱེད་རྒྱུ་བྱུང་ན་དམ་པའི་ཆོས་ཀྱིས་སྐྱེ་བོ་མང་པོ་ལ་ངེས་པ་
དོན་གྱིས་ཕན་ཐོགས་པར་འགྱུར་ཞིང་བསྟན་པའང་རིང་དུ་གནས་པར་འགྱུར་རོ། །
གཞན་དུ་ཆོས་པར་ཁས་འཆེ་བ་རྣམས་ཀྱིས་རང་གི་ལོངས་སྤྱོད་དང་ཆེ་འདོན་ཁོ་ན་
ཞེ་ཕུགས་སུ་བཅུག་སྟེ། རང་འདོད་ཀྱི་བྱ་བ་སྣ་ཚོགས་ལ་བརྩོན་པ་ལས་སེམས་ཅན་
རྣམས་ལ་དམ་པའི་ཆོས་ཀྱི་སྒོ་ནས་ཕན་ཐོགས་ཅི་ཡང་མ་བྱུང་བའི་ཚེ་ན། མི་རྣམས་
ཀྱི་སེམས་དང་དམ་པའི་ཆོས་ཀྱི་བར་ཐག་ཇེ་བས་ཇེ་རིང་དུ་འགྲོ་བར་འགྱུར་རོ། ། །
བཞི་པ་མཇུག་འབྲས་མི་ལེགས་པའི་བྱ་བ་རྣམས་རྒྱུན་གཅོད་རྒྱུ། དེང་དུས་སུ་ཡུལ་
320
།



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
འགའ་རེ་ན་ཁྱིམ་ན་གནས་པའི་སྔགས་པ་རྣམས་ཀྱིས་འདུལ་བ་དང་རྩ་བ་ནས་མི་
མཐུན་པར་རང་ཉིད་གཅིག་པུས་ཚོགས་པ་རབ་ཏུ་མང་པོ་ལ་དབང་བསྐུར་བའི་ཚུལ་
གྱིས་དགེ་ཚུལ་དང་དགེ་སློང་གི་སྡོམ་པ་འབོག་པར་བྱེད་ཅེས་ཐོས་ཏེ། གལ་ཏེ་
བདེན་ན་འདི་ནི་ཤིན་ཏུ་མི་འོས་ཏེ། བསྒྲུབ་བྱ་དེ་དག་གི་རྒྱུད་ལ་སྡོམ་པ་མི་སྐྱེ་ལ།
དེ་དག་དགེ་འདུན་པའི་གྲལ་དུ་སོང་ནས་ལས་ཉམས་སུ་མྱོང་བར་བྱས་པས་སྐུ་་་་་
ཐབས་སུ་གནས་པར་གྱུར་ཏེ་རྒྱུད་ཆུད་གཟན་པར་འགྱུར་བའི་ཕྱིར་རོ། །
སྤྱིར་སྔགས་པ་མཚན་ཉིད་དང་ལྡན་པ་རྣམས་ཡོན་ཏན་ཆེ་མོད། བསྙེན་རྫོགས་སྒྲུབ་
པ་སོགས་འདུལ་བའི་ལས་འདི་དག་ལ་མི་དབང་སྟེ། འདི་རྣམས་ནི་རབ་ཏུ་བྱུང་བ་
ཁོ་ནའི་ལས་ཡིན་པའི་ཕྱིར་རོ། །འདི་ལྟར་བྱས་ན་འདུལ་བའི་བསྟན་པ་ལ་ཤིན་ཏུ་
གནོད་པས་སྔགས་པའི་ལས་ནི་བསྙེན་སྒྲུབ་ལས་གསུམ་སོགས་ཡིན་པས་དེ་རྣམས་
ཐུགས་ཉམས་སུ་བཞེས་ནས་བཞུགས་པར་ཞུ། ཡང་ཡུལ་ཕྱོགས་འགའ་རེའི་ཁྱིམ་
པ་ཕལ་བ་རྣམས་ཀྱིས་སྐྲ་བཅད་དེ་གྲྭ་པའི་ཆས་སུ་བྱས་ཏེ། ཕྱོགས་གཞན་དག་ཏུ་
སོང་ནས་སློང་མོ་དང་རྐུ་འཕྲོག་བྱེད་པའི་གནས་ཚུལ་ད་སྔོན་མང་དུ་བྱུང་སྟེ་མཇུག་
འབྲས་ཤིན་ཏུ་མི་ལེགས་པ་བྱས། གྲྭ་པ་འགའ་རེས་ཀྱང་རྒྱ་རིགས་སོགས་མི་མང་པོ་
འདུས་སྡོད་བྱེད་པའི་གྲོང་ཁྱེར་དང་ལམ་སྲང་གི་བཞི་མདོ་དང་ཚོང་ཁང་གི་སྒོ་དྲུང་་་
སོགས་སུ་སོང་ནས་སློང་མོ་འབའ་ཞིག་བྱེད། ཟས་ཁང་དང་ཚོང་ཁང་དག་གི་ནང་དུ་
ཉུལ་ཏེ་མི་རེ་རེ་བཞིན་དུ་ཤོག་སྒོར་སློང་། མ་བྱིན་ཚེ་མི་རྣམས་ཀྱི་གོས་ཀྱི་སྣེའམ་
རྐང་པ་དང་ལག་པ་ལ་འཐམས། སྐྱེ་བོ་ཐམས་ཅད་ཀྱིས་མཐོང་བ་ཙམ་གྱིས་ཡིད་ཁྲོ་
ལྷང་ངེ་འགྲོ་བ་ཞིག་བྱེད། དབྱེ་འབྱེད་མི་ཤེས་པ་རྣམས་ཀྱིས་ཆོས་པ་ཞེས་པ་འདི་
དག་ལྟ་བུ་ཞིག་ཡིན་པས་སྙིང་པོ་ཅི་ཡང་མི་འདུག་སྙམ་དུ་ཡི་ཆད་གཏིང་ནས་སྐྱེ། །
ནམ་ཞིག་ན་མི་རྣམས་ཀྱིས་བོད་ཀྱི་གྲྭ་པ་གོས་དམར་པོ་གྱོན་པ་དག་མཐོང་བ་ན་་་་་
321



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྤྲང་པོའམ་ཆོམ་རྐུན་པའོ་སྙམ་པའི་རྟོག་པ་ངང་གིས་སྐྱེ་བ་ཞིག་བྱེད་བཞིན་པ་ཡིན་
ལ༑ བྱ་བ་འདི་དག་ནི་བསྟན་པ་དང་དགེ་འདུན་སྤྱིའི་སྨ་འབེབས་སུ་འགྲོ་ངེས་པས་
སླད་ནས་མཚམས་འཇོག་འོང་ཐབས་ཤིག་བྱེད་པར་ཅིས་ཀྱང་ཞུ་བ་ཡིན། ས་ཕྱོགས་
དེ་དག་གི་དགོན་པ་དང་བླ་མ་དག་གིས་ཀྱང་ཐུགས་ཁུར་ཞིག་མི་བཞེས་སུ་མི་རུང་
ངོ་༑ ༑དེང་སང་དུས་ཀྱི་དབང་གིས་སྤྱོད་པ་མ་ལེགས་པ་རེ་ཟུང་མཐོང་རྒྱུ་ཡོད་མོད།
དད་ལྡན་མང་ཚོགས་ཀྱི་ངོས་ནས་འདི་དག་དམ་པའི་ཆོས་ཚུལ་བཞིན་དུ་ལག་ལེན་
བྱེད་མི་ཐུབ་པའི་གང་ཟག་སྒེར་གྱི་ཉེས་པ་ཡིན་གྱི། སྟོན་པ་སངས་རྒྱས་ཀྱི་དགོངས་
པ་དང་དམ་པའི་ཆོས་ཀྱི་ཉེས་པ་ནི་མ་ཡིན་ཏེ། དམ་པའི་ཆོས་ལས་ནི་འདི་ལྟར་
གསུངས་པ་མེད་དོ་ཞེས་དབྱེ་བ་ལེགས་པར་འབྱེད་དགོས་ཀྱི། གང་ཟག་འགའ་རེ་
ལས་དཔག་སྟེ་ཆོས་ལ་སྐུར་བ་གདབ་མི་འོས་ཏེ་དེ་གཉིས་ཐ་དད་ཡིན་པའི་ཕྱིར་རོ།།
ཡང་དགེ་འདུན་གྱི་ཕྱིར་དུ་སེམས་ཅན་གྱི་སྲོག་གཅོད་དུ་འཇུག་པ་དང༌། །
རྟེན་བཞེངས་ཀྱི་ཕྱིར་དུ་བརྒྱུད་ནས་སེམས་ཅན་གྱི་སྲོག་གཅོད་པར་འགྱུར་བ་དང་།
བླ་ཆེན་རྣམས་གཞན་གྱི་ཁྱིམ་དུ་གདན་ཞུས་བྱེད་པའི་ཚེ་ན་དེའི་གསོལ་ཚིགས་ཀྱི་
ཕྱིར་དུ་དང༌། བླ་མ་དང་གྲྭ་པ་སྒེར་གྱི་ཁ་ཟས་ལ་སོགས་ཀྱི་ཕྱིར་དུ་སེམས་ཅན་གྱི་
སྲོག་གཅོད་དུ་འཇུག་པ་སོགས་མདོར་ན་དཀོན་མཆོག་གསུམ་གྱི་ཆེད་དུ་བསམས་
ཏེ་སེམས་ཅན་གྱི་ལུས་དང་སྲོག་ལ་གནོད་པ་བྱེད་པ་འདི་ནི་ནང་པ་སངས་རྒྱས་པའི་
ཆོས་ཐེག་པ་ཆེ་ཆུང་ཐམས་ཅད་དང་གཏིང་ནས་འགལ་བས་ངེས་པར་དུ་སྤང་དགོས།
གཞན་ཡང་སངས་རྒྱས་ཀྱི་བསྟན་པ་ལ་བརྟེན་ནས་བྱས་པའི་བསྟན་པ་དང་སེམས་
ཅན་ལ་གནོད་ཚབས་ཆེ་བའི་བྱ་བ་གང་ཡོད་རྣམས་བློ་ལྡན་རྣམས་ཀྱིས་བརྟགས་ཏེ་
འཕྲོ་གཅད་པར་བྱའོ། །དེ་ལྟར་བྱས་པས་རྒྱལ་བའི་བསྟན་པ་རིན་པོ་ཆེ་དངོས་
གཙང་ཞིང་ཡུན་རིང་དུ་གནས་པར་འགྱུར་ལ་དེའི་དབང་གིས་སེམས་ཅན་བགྲང་གིས་
322 ན



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
མི་ལང་བ་ཞིག་ཕན་པ་དང་བདེ་བ་འཐོབ་པར་འགྱུར་རོ། ། ནས་
ལྔ་པ་དམངས་ཁྲོད་དུ་དམ་པའི་ཆོས་ཀྱི་ཤེས་ཡོན་ཁྱབ་བརྡལ་དུ་གཏོང་རྒྱུ། རང་
རེ་བོད་ལ་མཚོན་ན་བྱིས་པ་ཆུང་ངུའི་དུས་ནས་དཀོན་མཆོག་གསུམ་ལ་དད་པ་བྱེད་
ཤེས་པ་འདི་ནི་ཤིན་ཏུ་ཡི་རངས་པའི་གནས་ཤིག་རེད། འོན་ཀྱང་དད་པ་བྱེད་ཚུལ་
ཡང་དག་པ་ཞིག་ཤེས་པ་ནི་ཆེས་ཤིན་ཏུ་གལ་ཆེ་ཡང་ཅུང་ཟད་དཀོན་པར་སྣང་། །
དེང་སང་བླ་མ་རྣམས་དམངས་ཁྲོད་དུ་བྱོན་ནས་དབང་ཆེ་ཆུང་སྣ་ཚོགས་པ་སྐུར་བ་
དང༌༑ སྔགས་མང་པོ་བཟླས་བརྗོད་བྱེད་དུ་འཇུག་པ་དང༌། དུད་ཆང་རྐུ་ལ་སོགས་
པའི་སྤྱོད་ངན་འགའ་རེ་འགོག་པའི་སྲོལ་ཙམ་སྣང་བ་ནི་སྤྱིར་ལེགས་མོད། འོན་ཀྱང་
ཚོགས་མང་སྤྱི་ལ་དབྱེ་བསལ་ཅི་ཡང་མེད་པར་དབང་སྣ་ཚོགས་པ་གར་བབ་བབ་ཏུ་
སྐུར་བ་ནི་ཉེན་ཚབས་ཤིན་ཏུ་ཆེ་བར་སེམས་ཏེ། བླ་མ་ལ་དབང་སྐུར་ཆོག་པའི་
མཚན་ཉིད་དང༌། སློབ་མ་ལ་དབང་གི་སྐབས་ཀྱི་དམིགས་པ་རྣམས་ཀྱི་བརྡ་འཕྲོད་
པ་སོགས་དབང་འཐོབ་པར་བྱེད་པའི་རྒྱུ་རྐྱེན་རྣམས་ཡང་དག་པ་ཞིག་ཚང་བ་གཉིས་
ཀའི་ཆ་ནས་ཅུང་དཀོན་པས་དང་པོ་དབང་འཐོབ་རྒྱུའང་དཀའ་ལ། གལ་ཏེ་དབང་
ཐོབ་པར་གྱུར་ཀྱང་བླ་མས་དམ་ཚིག་བསྲུང་དགོས་པ་གླེང་ཙམ་ཡང་མི་མཛད། །
དབང་ཞུ་བ་པོ་རྣམས་ཀྱིས་ཀྱང་དམ་ཚིག་ཅེས་བྱ་ཞིག་བསྲུང་རྒྱུ་ཡོད་སྣང་ཙམ་ཡང་
མི་འཆར་བས་ཕལ་ཆེར་དམ་ཉམས་སུ་གྱུར་ཏེ་ངན་སོང་དུ་འགྲོ་བའི་རྒྱུ་བྱེད། དེས་
ན་དབང་ཐོབ་པའི་ཕན་ཡོན་དང་དམ་ཚིག་ཉམས་པའི་ཉེས་པ་གཉིས་གང་ཆེ་དབྱེ་
འབྱེད་མི་ཤེས་པ་ཞིག་ཏུ་འགྱུར་བས་འདི་ལ་བླ་སློབ་གཉིས་ཆར་གྱིས་ངེས་པར་དུ་
གཟབ་དགོས་པར་འདུག་སྙམ་མོ། །
གཉིས་པ་གཟུངས་སྔགས་བཟླ་བ་ལ་ཉེས་པ་མེད་མོད། འོན་ཀྱང་སེམས་བསྐྱེད་
དང་བསྔོ་སྨོན་ཅི་ཡང་མི་ཤེས་པར་ཁ་ཡེང་མིག་ཡེང་གིས་སྔགས་གྲངས་བགྲང་བ་
323



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཙམ་ལ་དོན་དེ་ཙམ་མི་ཆེ་བར་གསུངས་སོ། །འོ་ན་ཇི་ལྟར་བྱ་དགོས་ཞེ་ན། རང་རེ་
བོད་ཆོས་ལྡན་གྱི་ཞིང་ཁམས་ཞེས་ཡོངས་སུ་གྲགས་མོད། ད་ལྟ་ཡུལ་གྲུ་ཤིན་ཏུ་མང་
པོ་ཞིག་ན་ཁྱིམ་པ་ཕོ་མོ་རྣམས་ཀྱིས་དམ་པའི་ཆོས་ཞེས་པ་བཟང་པོ་ཞིག་དང་ཚེ་ཕྱི་
མར་ཕན་འདོགས་བྱེད་ཅིག་ཡིན་སྙམ་པ་ཙམ་དང་ཁ་ནས་མ་ཎི་ས་ཏཱ་རེ་འདོན་ཤེས་
པ་ཙམ་མ་གཏོགས་དམ་པའི་ཆོས་ཀྱི་ནང་དོན་དངོས་དང་དེ་བསྒྲུབ་ལུགས་ཇི་ལྟར་
ཡིན་རྩ་བ་ནས་གོ་བར་མི་འདུག བོད་ཀྱི་སྐད་ཡིག་གི་སྟེང་ན་བཀའ་བསྟན་མདོ་
སྔགས་ཀྱི་ཆོས་ཚུལ་ཇི་འདྲའི་ཕུན་སུམ་ཚོགས་པ་ཞིག་འདུག དེ་འདྲ་ཡོད་བཞིན་དུ་
ཆོས་ཀྱི་གོ་དོན་ཕལ་བ་ཙམ་ཡང་མ་རྙེད་པས་མི་རབ་ཏུ་མང་པོ་ཞིག་ཆོས་ས་ཆོས་་་་
ཡུལ་དུ་སྐྱེས་ཀྱང་ཆོས་མེད་ལག་སྟོང་དུ་ཚེ་ཕྱི་མར་ཆས་དགོས་བྱུང་སྟེ། འདི་ནི་ཆེས་
ཡིད་ཕམ་པའི་གནས་ཤིག་རེད། འོ་ན་དེའི་རྩ་བ་གང་ལ་ཐུག་ཡོད་ཅེ་ན། རང་རེ་
རྣམས་ཀྱིས་དད་ལྡན་མང་ཚོགས་ཀྱི་ཁྲོད་དུ་དམ་པའི་ཆོས་ཀྱི་གོ་དོན་ཁྱབ་གདལ་དུ་
སྤེལ་མ་ཐུབ་པའི་སྐྱོན་དེ་ལ་ཐུག་ཡོད། དེས་ན་བོད་ཀྱི་གྲོང་ཚོ་རེ་ལ་དགོན་པ་རེ་
ཡོད༑ དགོན་པ་རེ་ལ་དགོན་དཔོན་གྱི་བླ་མ་དང་དགེ་སྐོས་སོགས་ཚོགས་པ་ཆ་ཚང་
རེ་མེད་པ་གཅིག་ཀྱང་མེད་པས་དེ་རྣམས་ཀྱིས་འགན་བཞེས་ཏེ། དགོན་པ་རང་དང་
འབྲེལ་བའི་མང་ཚོགས་རྣམས་ལ་དགེ་སྡིག་བླང་དོར་གྱི་གནས་རྣམས་རང་གིས་་་་་
ཤེས་ན་རང་གིས་ཁྲིད་སྟོན་བྱེད་རྒྱུ་དང་། མ་ཤེས་ན་ཤེས་མཁན་གཞན་ནས་བཙལ་
ཏེ་གོ་བརྡ་ཡང་དག་པ་རེ་སྤྲོད་དགོས། གཞན་དུ་བླང་དོར་གྱི་གནས་ཅུང་ཟད་ཀྱང་
མི་ཤེས་པ་རྣམས་ལ་ཁྲོམ་དབང་རེ་བསྐུར་བ་དང་མ་ཎི་རེ་བགྲང་དུ་བཅུག་པ་ཙམ་
གྱིས་མི་ཆོག་གོ །བོད་ཆོས་ལྡན་ཞིང་གི་མང་ཚོགས་རྣམས་དཀོན་མཆོག་གསུམ་ལ་
དད་གུས་དང་སྲི་ཞུ་ཡོད་དགོས་ལ། དཀོན་མཆོག་གསུམ་གྱིས་བོད་མི་མང་ཡོངས་
ལ་ཚེ་འདི་ཕྱི་གཉིས་ཀར་དོན་ཡོད་པའི་ཕན་ཐོགས་དགོས། ལས་དེ་གཉིས་ཀྱི་བྱེད་
324



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
པ་པོ་བོད་ཀྱི་དགེ་འདུན་པ་རྣམས་ལ་རག་ལས་ཡོད་པས་ཐུགས་ཁུར་བཞེས་དགོས་
འོ་ན་ཆོས་ཀྱི་གོ་བརྡ་སྤྲོད་པའི་རིམ་པ་ཇི་ལྟར་ཞེ་ན། ཐོག་མར་སྐྱབས་འགྲོའི་ཕན་
ཡོན་དང་སྐྱབས་སུ་འགྲོ་ཚུལ་རྣམས་ལེགས་པར་བརྡ་སྤྲད་དེ་སྐྱབས་འགྲོའི་སྡོམ་པ་
སྦྱིན། བསྲུང་བྱ་རྣམས་ལེགས་པར་བཤད། དེ་ནས་ཚུལ་ཁྲིམས་ཀྱི་ཕན་ཡོན་དང་
བསྲུང་ཚུལ་རྣམས་བརྡ་སྤྲད་དེ་སྣ་གཅིག་ནས་ཡོངས་རྫོགས་དགེ་བསྙེན་བར་གྱི་་་་
སྡོམ་པ་རྣམས་སོ་སོའི་ནུས་ཚོད་དང་བསྟུན་ཏེ་སྦྱིན། དེ་ཡང་བསླབ་བྱ་གོ་བར་མ་
བྱས་པ་དང་། རང་རང་གི་ནུས་ཚོད་དང་མ་བསྟུན་པར་དབྱེ་བསལ་མེད་པར་ནམ་
ཡང་མི་སྦྱིན། ཁྱད་པར་དུའང་ལོ་ཆུང་རྣམས་ལ་འདོད་ལོག་དང་མ་བྱིན་པར་ལེན་
པའི་སྡོམ་པ་གཉིས་བསྲུང་ཐུབ་མིན་ཞིབ་པར་མ་བརྟགས་པར་མི་སྦྱིན། དེ་ནས་
དཀོན་ མཆོག་གི་ཡོན་ཏན་དང་། ཐར་བའི་ཕན་ཡོན། འཁོར་བའི་ཉེས་པ། ཚེ་ སྔ་ ཕྱི།
ལས་རྒྱུ་འབྲས་བཅས་ཀྱི་རྣམ་གཞག་རྣམས་བཤད། དེ་ནས་དེ་རྣམས་ལག་ལེན་
དུ་འདེབས་པའི་ཚེ་ན་དགེ་སྡིག་བླང་དོར་བྱ་ཚུལ་སོགས་མདོར་ན་སྐྱེས་བུ་གསུམ་གྱི་
ལམ་ཉམས་སུ་བླང་ཚུལ་རྣམས་ཁ་གསལ་གནད་བསྡུས་ཉམས་སུ་བླང་བདེ་བ་ཞིག་
གོ་བརྡ་ཡང་དག་པར་སྤྲོད་རྒྱུ་དེ་ཤིན་ཏུ་གལ་ཆེ་བ་ཡིན་ཏེ། རང་རེ་ནང་པའི་ཆོས་
འདི་ནི་རང་གི་ལུང་ལས་བཟང་པོ་དང་ཡང་དག་པ་ཡིན་ཞེས་བརྗོད་པ་ཙམ་ཞིག་མ་
ཡིན་པར་ལྟ་སྒོམ་སྤྱོད་འབྲས་གང་གི་ཐད་ལའང་རྒྱུ་མཚན་རྣམ་པར་དག་པའི་ཐོག་
ནས་ངོ་སྤྲོད་རྒྱུ་ཡོད་པས་དེ་ཤེས་སུ་འཇུག་པ་དེ་ཅི་བས་ཀྱང་གནད་ཆེའོ། ། །
དེ་བས་ན་སྐྱེས་བུ་ལྷག་བསམ་ཅན་རྣམས་ཀྱིས་ཐེག་པ་ཆེན་པོའི་ཤེས་རབ་དང་སྙིང་
སྟོབས་ཁུར་དུ་ཁྱེར་ཏེ་རོང་འབྲོག་གི་ཡུལ་སྡེ་སོ་སོར་སོང་སྟེ། མང་ཚོགས་ཀྱི་
གཏིང་དུ་ཞུགས་ནས་དམ་པའི་ཆོས་ཀྱི་ཤེས་ཡོན་དར་སྤེལ་དུ་གཏོང་དགོས། མ་
325



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འོངས་པར་མཐུན་རྐྱེན་ཚོགས་པ་ན་གྲོང་གསེབ་དང་གྲོང་ཁྱེར་རྣམས་ཀྱི་ནང་དུ་དུས་
ཡུན་ རིང་ཐུང་ཅི་རིགས་པའི་སྦྱོང་བརྡར་འཛིན་གྲྭ་འཛུགས་པར་བྱེད་དགོས། དེ་
ཡང་སྤྱིར་བོད་ཀྱི་ཡུལ་ན་ཆོས་དར་ཡང་མཐའ་མཚམས་ལ་སོགས་ཡུལ་གྲུ་མང་པོ་
ན་ཆོས་གཤའ་མ་ཤིན་ཏུ་དཀོན། དེ་དག་ཏུ་རང་ཡུལ་ན་ཆོས་ཤེས་པ་དང་འཆད་
པའང་མེད། ཡུལ་གཞན་ནས་རང་མོས་ཀྱིས་འོང་བའང་མེད། གདན་ཞུ་བྱེད་པའི་ཆ་
རྐྱེན་ཡང་མེད་པས་མི་མང་རྣམས་ཀྱིས་ཆོས་ལེགས་པོ་ཞིག་སྒྲུབ་མི་ཤེས། དེས་ན་
དབུལ་པོ་ཉམ་ཆུང་ཆོས་མེད་ཀྱི་ཡུལ་དེ་དག་ཏུ་རང་མོས་ཀྱིས་སོང་སྟེ། ཕན་སེམས་
ཁོ་ནས་དམ་པའི་ཆོས་འཆད་སྤེལ་བྱ་དགོས། ཡང་གྲོང་ཁྱེར་རྣམས་ནི་དཔལ་འབྱོར་
དང་རིག་གནས་ཀྱི་ལྟེ་གནས་ཡིན་པས་དེ་རྣམས་སུའང་ཁྱབ་སྤེལ་བྱ་དགོས་ཀྱི། །
རང་རེའི་ཆོས་འདི་རི་ཁུགས་དང་ལུང་ཀྱོག་རྣམས་ན་ཡོད་པ་ཙམ་གྱིས་ཅི་ཡང་མི་འོང་
པའི་ཕྱིར་ཏེ། འདི་གལ་ཆེའོ། །གཞན་ཡང་དཔེ་དེབ་དང་སྒྲ་བརྙན་དང་གཟུགས་
བརྙན་གྱི་ལམ་ནས་ཀྱང་རྨང་གཞིའི་སྐོར་གྱི་ཤེས་བྱ་འདི་རྣམས་ཁྱབ་གདལ་དུ་གཏོང་
དགོས་ཏེ། ཆོས་འདི་ལ་བརྟེན་ནས་འདི་དང་ཕྱི་མ་གཉིས་ཀར་ཞི་འཇགས། །
དགའ་བདེ། ཐར་བ་རྣམས་ངེས་པར་འབྱུང་བའི་ཕྱིར་རོ། །དེར་མ་ཟད་ད་ལྟ་བོད་
མིའི་ནང་དུ་ཆོས་ལུགས་གཞན་ལ་དད་པ་བྱེད་མཁན་ཉིན་མོའི་སྐར་མ་ལྟ་བུ་ཡིན།།
མི་རིགས་གཅིག་གི་མི་ཐམས་ཅད་ཀྱིས་ཆོས་གཅིག་ལ་དད་པ་བྱེད་པ་འདིས་ནི་མི་
རིགས་ཧྲིལ་པོ་དེའི་བསམ་པ་གཅིག་གྱུར། སྐད་ཡིག་གཅིག་གྱུར། ཡུལ་སྲོལ་
གོམས་གཤིས་གཅིག་གྱུར། མཐུན་སྒྲིལ་ནུས་པ་གཅིག་གྱུར་སོགས་ལའང་ཕན་པ་
དམིགས་བསལ་ཅན་འོང་བར་ཐེ་ཚོམ་མེད་པའི་ཕྱིར་རོ། ། །
དེ་བཞིན་དུ་དེང་དུས་སུ་ཡོངས་སུ་དར་བའི་འདི་ཕྱི་གཉིས་ཀར་རང་གཞན་མི་བདེ་
བར་བྱེད་པའི་སྤྱོད་པ་རྣམས་དམ་པའི་ཆོས་ཀྱི་ནུས་པ་ལ་བརྟེན་ནས་ཅི་ནུས་ཀྱིས་
326
།



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
མེད་པར་བྱེད་པ་དང་། སྤྱོད་ངན་དེ་རྣམས་ཕྱིས་སུའང་མི་བྱེད་པའི་དམ་བཅའ་རྣམ་
པར་དག་པ་རེ་བྱེད་དུ་འཇུག་དགོས་སོ། །དོན་དེ་དག་གི་ཕྱིར་དུ་ཡུལ་གཞན་དུ་
བགྲོད་པ་ནའང་འགྲོ་འོང་སོགས་ཐམས་ཅད་སྟབས་བདེ་ཙམ་ལས་གཞན་དགོས་པ་
དམིགས་བསལ་བ་མེད་ན་འུར་ཟིང་ཆེན་པོ་དག་མེད་པ་དང་། ཆོས་བཤད་པ་ལ་
ཡོན་ཆེར་བདག་གིར་མི་བྱེད་རྒྱུ་བྱུང་ན་ལེགས་ཏེ། གཞན་དུ་ན་དབུལ་པོ་ཉམ་ཆུང་
རྣམས་ལ་སྟབས་མི་བདེ་བ་མང་པོ་འབྱུང་སྟེ། དེའི་དབང་གིས་དེ་རྣམས་ཀྱི་ཆོས་
སྐལ་འཆད་པར་འགྱུར་བ་ལ་སོགས་པའི་སྐྱོན་མང་པོ་ཞིག་ཞར་ལ་འོང་བའི་ཕྱིར་་་
རོ༑ ༑དེ་ལྟར་གཞན་ཕན་གྱི་བསམ་པ་ཁྱད་པར་ཅན་གྱིས་ཀུན་ནས་བསླངས་ཏེ།
སེམས་ཅན་རྣམས་ལ་རང་འདོད་མེད་པའི་ཆོས་ཀྱི་སྦྱིན་པ་བྱིན་ན། བླ་མ་མཉེས་པའི་
སྒྲུབ་པ། སངས་རྒྱས་དགྱེས་པའི་མཆོད་པ། བསྟན་པ་འཛིན་པའི་མཛད་པ། སེམས་
ཅན་བདེ་བའི་སྦྱིན་པ། ཚོགས་ཆེན་རྫོགས་པའི་ཉམས་ལེན་སོགས་མང་པོ་ཞིག་དེ་
གཅིག་གི་སྟེང་དུ་ཚང་བ་ཡིན་པས་མི་ལུས་དོན་དང་ལྡན་པར་འགྱུར་རོ། །
སླར་སྨྲས་པ། །
སྣ་ཚོགས་གསར་རྙིང་འདུ་ཤེས་རྣམ་བཀྲ་ཡིད་ཀྱི་རྒྱ་མཚོ་ཆེན་པོ་ན། །
ཟོལ་མེད་བསམ་པའི་དུས་ཀྱི་རླབས་ཕྲེང་ཀུན་ནས་བརྩེགས་པའི་སྒྲ་དབྱངས་ནི། །
ཡབ་མེས་རིག་འཕྲུལ་དབྱངས་གསལ་གཟུགས་ཀྱིས་གངས་ཅན་སྐྱེ་བོའི་མདུན་དུ་བཀྲམ། །
རྟོག་དཔྱོད་བློ་གྲོས་རབ་ཏུ་རྣོ་བས་བླང་དོར་དགོས་མིན་བསམ་པར་རིགས། །
ཀྱེ་མ་རབ་རྨོངས་དེང་དུས་སྐྱེ་བོ་འགས། །
ཕ་མེས་རིག་གཞུང་ནོར་བུའི་བང་མཛོད་ཀྱི། །
327



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འཕྲལ་ཡུན་རིན་ཐང་དཔྱོད་པའི་བློ་མེད་པས། །
རིངས་བར་དོར་ཞེས་ཐན་སྐད་ཕྱོགས་སུ་སྒྲོག །
བདག་
། :
གཞན་གྱིས་ཟོས་ཤིང་ཞེ་མེར་ཏེ། །
རིང་དུ་དོར་བའི་ངན་སྐྱུག་དག །
རོ་མཆོག་ལྡན་པའི་བདུད་རྩི་རུ། །
མཐོང་བའི་བློ་གྲོས་ཨེ་མ་མཚར། །
རི་
| ད།
འདི་ཕྱིར་ཕན་པ་ཆོས་དང་འབྱོར་བའི་དཔལ། ། །
སྡེ་བཞིའི་ཕུན་ཚོགས་ལྡན་ན་སྐྱིད་འགྱུར་གྱི། །
མི་ཚེ་སྡིག་པར་བསྐྱལ་བའི་ལོངས་སྤྱོད་ཙམ། །
ཡོད་ཀྱང་ཅི་བགྱི་ཁུར་གྱི་སྣོན་མར་ཟད། །
ཀུན་གྱིས་མི་འདོད་སྐྱེ་རྒ་ན་འཆིའི་མེ། །
རྩད་ནས་འཇིལ་བ་དམ་ཆོས་བདུད་རྩིའི་ཆར། །
ལན་གཅིག་ཐོབ་པ་ད་རེས་ཙམ་ཡིན་གྱི། །
ཅིས་ཀྱང་སྟོང་ལོག་མ་བྱེད་གངས་ཅན་པ། །
དེ་ལྟར་སྨྲས་པའི་ལེགས་བྱས་ནི། །
རབ་དཀར་དུང་གི་རྗེས་འགྲོ་བས། །
328



བློ་གསར་ཡིད་ཀྱི་དགའ་སྟོན་ལས་ལུགས་གཉིས་གསལ་བའི་མེ་ལོང་།
བསིལ་ལྡན་བསྟན་སྲིད་འདོད་རྒུའི་གཏེར། །
སྲིད་པའི་མཐར་ཡང་འཕེལ་གྱུར་ཅིག ། །
བདག་ཀྱང་སྐྱེ་བའི་ཕྲེང་བ་ཐམས་ཅད་དུ། །
དམ་ཆོས་ཉིན་མོར་བྱེད་པའི་འོད་ཟེར་གྱིས། །
སྐལ་བཟང་བློ་གྲོས་འདབ་ཡངས་རབ་གྲོལ་ཏེ། །
གཞན་ཕན་སྦྲང་རྩིས་སྐྱེ་རྒུ་ཚིམ་པར་ཤོག །
ཅེས་པ་འདི་ནི་དེང་གི་དུས་སུ་རང་རེའི་ཡུལ་འདི་ན་མི་འོས་པ་དང་མི་འདང་བའི་བྱ་བ་མང་པོ་ཞིག་
འདུག་པ་ལ་ཚུལ་བཞིན་དུ་བླང་དོར་རེ་བྱ་རྒྱུ་དང༌། བསམ་པའི་འཁྱེར་སོ་ཡང་དག་པ་ཞིག་བྱུང་
ན་མི་རིགས་ཧྲིལ་པོའི་སྤུས་ཚད་ཇེ་མཐོར་འགྲོ་བས་ཕྱོགས་གཅིག་ནས་མི་རིགས་གཞན་དག་གི་རྗེས་
སུ་མ་ལུས་པ་དང་། ཕྱོགས་གཞན་ནས་གངས་ཅན་གྱི་ལྗོངས་འདི་འཛམ་གླིང་གི་ཞི་བདེའི་ལྟེ་གནས་
ལྟ་བུར་གྱུར་ཏེ། སྲོག་ཆགས་དུད་འགྲོ་ཡན་ཆད་འདི་ཕྱི་གཉིས་ཀར་བདེ་ཞིང་སྐྱིད་པའི་ངང་ནས་འཚོ་
བ་ཞིག་བྱུང་ན་སྙམ་སྟེ། རྗེ་བཙུན་བརྟན་པའི་འཁོར་ལོ་ངུར་སྨྲིག་གི་གར་དུ་རྣམ་པར་རོལ་བ་དོན་
གྱི་སླད་དུ་མཚན་ནས་སྨོས་ཏེ་ཆོས་རྗེ་ཡིད་བཞིན་ནོར་བུ་ངག་དབང་བློ་གྲོས་མཚུངས་མེད་དཔལ་
བཟང་པོའི་ཞབས་རྡུལ་སྤྱི་བོས་ལེན་ཅིང་། སྟོན་པ་དང་བསྟན་པ་རིན་པོ་ཆེ་ལ་རྒྱུ་མཚན་ཅན་གྱི་དད་
པ་རྙེད་པས་སྨོན་ཡུལ་དུ་བྱེད་ཀྱང་ཤེས་རྒྱུད་ཐ་མལ་དུ་གནས་པ་ཚུལ་ཁྲིམས་བློ་གྲོས་སུ་འབོད་པས་
གསེར་ལྗོངས་བླ་མ་རུང་ལྔ་རིག་ཆོས་གྲྭ་ཆེན་མོ་ནས་བོད་རབ་རྒྱན་ཆུ་ལུག་ལོའི་ས་ག་ཟླ་བའི་ཚེས་
ལྔ་རྒྱལ་ཕུར་འཛོམས་པའི་གྲུབ་སྦྱོར་ཕུན་སུམ་ཚོགས་པའི་ཉིན་གྲུབ་པར་བགྱིས་པའོ། །འདི་ཡང་
གངས་ལྗོངས་སྐྱེ་བོ་ཡོངས་ལ་ཕན་པའི་རྒྱུར་གྱུར་ཅིག། །།
329



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
༄༅། །གངས་ཅན་ཕོ་མོ་ཡོངས་ཀྱི་སྙན་ལམ་དུ་
ཕུལ་བའི་ཞུ་ཡིག
རྒྱལ་ཀུན་སྙིང་རྗེའི་རང་གཟུགས་སྤྱན་རས་གཟིགས། །
བདག་གིས་ཚེ་རབས་དུ་མར་བསྙེན་པའི་ལྷ། །
བརྩེ་ཆེན་ཐུགས་རྗེའི་སྤྱན་རས་མ་ཡོལ་བར། །
ལས་ངན་འགྲོ་བའི་ལས་སྣང་འདི་ལ་གཟིགས། །
འདི་ན་བགྲང་ཡས་ཉམ་ཐག་སེམས་ཅན་ལ། །
སྐྱབས་དང་སྐྱོབ་པ་ཁྱེད་ལས་གཞན་མེད་པས། །
བདག་ཅག་ལུས་ཀྱི་བ་སྤུ་གཟེངས་དང་ལྷན། །
མིག་ནས་མཆི་མ་འདོན་འདི་གཟིགས་སམ་ཀྱེ། །
དེ་ཕྱིར་དམིགས་མེད་ཐུགས་རྗེས་རབ་དགོངས་ནས། །
དབང་མེད་སྡུག་བསྔལ་དྲག་པོས་གཟིར་བའི་འགྲོ། ། མ་
མྱུར་དུ་བདེ་ཆེན་དག་པའི་ཞིང་མཆོག་ཏུ། །
མིག་འཕྲུལ་བཞིན་དུ་འདྲེན་པར་མཛད་དུ་གསོལ། །
དེ་ཡང་ཉེ་བའི་ལོ་ཤས་རིང་ལ་འབྲོག་སྡེ་དག་གིས་ཧ་ཅང་ཐལ་དྲགས་པའི་སྒོ་ནས་
ཟོག་ལུག་རྣམས་བཤས་རྭར་ཕབ་སྟེ་མནར་གཅོད་ཚད་ལས་འདས་པ་གཏོང་བར་་་་
འདུག་པ་འདི་ཆོས་དང་འཇིག་རྟེན་གྱི་ལུགས་གཉིས་ཆར་དང་ཤིན་ཏུ་མི་མཐུན་པའི་
གདུག་རྩུབ་ཀྱི་སྤྱོད་པ་ཡ་ང་བ་ཞིག་སྟེ། ཆོས་ཕྱོགས་ནས་བཤད་ན། སྲོག་གཅོད་
330



བློ་གསར་ཡིད་ཀྱི་དགའ་སྟོན་ལས་གངས་ཅན་ཕོ་མོ་ཡོངས་ལ་ཞུ་ཡིག
གོང་ན་སྡིག་གཞན་མེད། །ཅེས་གསུངས་པ་བཞིན་དུ་སྲོག་གཅོད་པ་འདི་སྡིག་པ་ཧ་
ཅང་ཆེ་ལ། ཁྱད་པར་དུ་འདི་ལྟ་བུའི་ངན་གསོད་བྱེད་པ་ལ་སྡིག་པ་དེ་བས་ཀྱང་ཆེ་
བར་གསུངས། དེ་ཡང་རྣམ་སྨིན་གྱི་འབྲས་བུ་དམྱལ་བའི་གནས་སུ་སྐྱེས་ཏེ་ཡུན་
རིང་པོར་སྡུག་བསྔལ་དྲག་པོ་ངེས་པར་མྱོང་དགོས། མྱོང་བ་རྒྱུ་མཐུན་གྱི་འབྲས་
བུས་ཚེ་རབས་ཐམས་ཅད་དུ་གང་དུ་སྐྱེས་ཀྱང་ཚེ་ཐུང་བར་འགྱུར་བ་དང་། བདག་
འབྲས་ཚེ་ཕྱི་མར་ས་ཕྱོགས་ཡིད་དུ་མི་འོང་བ་གཟི་བྱིན་ཆུང་བར་སྐྱེ་བ་ཡིན་ཏེ། །
སེམས་ཅན་དེ་ལ་སྡུག་བསྔལ་དྲག་པོ་མྱོང་དུ་བཅུག་པ་དང༌། སྲོག་བཅད་ནས་ཚེ་
ཐུང་བར་བྱས་པ་དང༌། གསོན་པོའི་གཟི་བྱིན་མེད་པར་བྱས་པའི་ལས་འབྲས་རང་
བྱས་རང་ལ་འཁོར་བ་ཡིན། ཟོག་ལུག་སོགས་བཤན་པ་དག་ལ་བཙོང་ནས་གོ་
བཞིན་ཤེས་བཞིན་དུ་གསོད་དུ་བཅུག་ན་དེའི་སྡིག་པ་རང་ལའང་འདྲ་མཉམ་ད་་་་་་
འཐོབ། དེས་ན་མི་སུ་ཡིན་ཡང་འཆི་མི་དགོས་པ་ནི་མེད་ལ། ཤི་ནས་ལས་ཀྱི་རྣམ་
སྨིན་མྱོང་དགོས་པའང་བསླུ་མེད་ཡིན་པས་ཅིས་ཀྱང་སྡིག་པ་ཚབས་ཆེན་འདི་འདྲ་མི་
བྱེད་པར་ཞུ། ཁྱད་པར་དུའང་དེང་དུས་སུ་རྟ་ཟོག་ལུག་རྣམས་ལན་ཀྲོའུ་དང་ཁྲིད་
ཏུའུ་སོགས་ཡུལ་ཐག་རིང་པོར་ཁྱེར་ནས་མ་ཤི་བའི་སྔ་རོལ་དུའང་སྲོག་ལན་གྲངས་
དུ་མར་བཅད་པ་ལྟ་བུའི་སྡུག་བསྔལ་མྱོང་དུ་འཇུག་སྟེ། དེའང་འདི་ལྟར། དབྱར་
དུས་ཚད་པ་ཧ་ཅང་ཆེ་བའི་དུས་ཉིན་མཚན་མང་པོར་ཟོག་རྣམས་ཀྱིས་ཆུ་འཐུང་རྒྱུ་
མ་རྙེད་པས་སྐོམ་གདུང་མ་བཟོད་དེ། ཆུ་མཐོང་བ་ན་རླངས་འཁོར་སྟེང་ནས་འཛེམ་
མེད་དུ་མཆོངས་ཏེ་རྐང་ལག་བཞི་ཆར་བཅག་པ་དང༌། རླངས་འཁོར་གྱིས་ཁྱེར་བ་
ལ་སྐྲག་སྟེ་རྐང་ལག་རྣམས་ཀྱིས་ཉིན་ཞག་མང་པོར་ཤེད་ཕྱུང་ནས་བསྡད་པས་རྨིག་
པ་ཐམས་ཅད་ས་ལ་ལྷུང་བ་དང༌། བཀྲེས་པ་མ་བཟོད་ནས་ཕན་ཚུན་རྔ་མ་དང་ཟེ་བ་
རྣམས་ཟོས་ཏེ་ཟད་པར་གྱུར་པ་དང༌། ལུག་རྣམས་རླངས་འཁོར་གྱི་ཕྱིར་དཔྱངས་ཏེ་
331



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འཁྱེར་བ་སོགས་བྱེད། དེར་མ་ཟད་འགའ་རེས་ཤ་མི་ངན་པའི་ཕྱིར་དུ་གསོན་པོའི་
མཆུ་ལ་ལྕགས་གཟེར་འདེབས་པ་དང༌། ལྕེ་ལྐོག་མར་འབྱིན་པ་སོགས་བྱས་ཏེ་
འཁྱེར་བའང་ཐོས། དེ་ཡང་བོད་ཡུལ་ནས་རྒྱ་ནག་ཏུ་འཁྱེར་བའི་ལམ་བར་དུ་ཉིན་
གཉིས་གསུམ་ཡན་ཆད་འགོར། དེ་ནས་ཚོང་རྭ་ནས་ཉོ་མཁན་མི་རྙེད་དེ་ཉིན་རེ་ཟུང་
ལུས༑ དེ་རྗེས་བཤས་རྭར་འབྱོར་ཚེ་དེ་གར་ཡང་ཉིན་ལྔ་དྲུག་ཡན་ཆད་ཅིག་འཆི་
བསྒུག་བྱ་དགོས་པས་ཁྱོན་ཉིན་བཅུ་བཅོ་ལྔ་ཙམ་རེ་ལ་རྩྭ་ཉག་མ་གཅིག་དང་ཆུ་གཙང་
ཐིགས་པ་གཅིག་ཀྱང་བཏུང་རྒྱུ་མི་རྙེད། དེའི་དབང་གིས་སེམས་ཅན་འགའ་རེའི་
ལུས་ཟུངས་ཤིན་ཏུ་ཟད་ནས་རུས་མགོ་པགས་བཏུམས་སུ་སོང་བས་བཤའ་མི་རུང་
བར་གྱུར་ཏེ་བཤས་རྭའི་སྒོ་དྲུང་ན་མུ་གེ་འབའ་ཞིག་གིས་འཆི་བ་དག་ཀྱང་འདུག །
གཞན་དག་ཕྱོགས་ཐམས་ཅད་འདམ་རྫབ་ཀྱིས་གང་བའི་མུན་ཁང་གི་བཤས་རྭའི་
ནང་ན་ཤི་མ་གསོན་གྱི་ངང་དུ་སོ་སྒྲ་ཁྲིག་ཁྲིག་བྱེད་ཅིང་མིག་སྔོ་ཅེ་རེ་འཆི་རྒྱུ་ཁོ་ན་
བསྒྲུགས་ཏེ་འདུག དེ་ནས་ཉིན་ཐ་མའི་ཉིན་གཤེད་མ་དག་འོངས་ཏེ་སྐེ་གཅོད་པའི་
སར་ཁྲིད། དེར་རྐང་ལག་ཐག་པས་བཀྱིགས་ཏེ་གསོན་གསོན་དུ་སྐེ་བྲེག་པས་སྙིང་
ཁྲག་དྲོན་མོ་རྒྱང་གིས་ཐོན་ཏེ་ས་ཕྱོགས་དེ་ཀུན་དམར་ཡོམ་མེར་འགྲོ། 15
སྐེ་བཅད་ཤུལ་ནས་ཁྲག་དང་དབུགས་ཕྱུ་རུ་རུ་བྱེད་ཅིང་། མིད་པ་ནས་ཧར་སྒྲ་སྒྲོག་
བཞིན་ད་དུང་ཡར་ལང་མར་འགྱེལ་བྱེད་པ་ན་ཤན་པ་དག་གིས་མགོ་ལྡོག་པས་་་་་
མནན་ཏེ་འདུག ཡུན་རིང་པོར་འཆི་མི་ཐུབ་པས་སྡུག་བསྔལ་བསམ་གྱིས་མི་ཁྱབ་
བོ༑ ༑གཞན་ཡང་བོད་ཡུལ་གྱི་རྫོང་ཁག་མང་པོར་འཕྲུལ་ཆས་ཀྱི་བཤས་ཁང་
དམྱལ་བ་ས་ཁར་ཐོན་པ་ལྟ་བུ་དག་འདུག་སྟེ། དེར་ཡང་བཤས་ཟོག་མང་ཚེ་ཡུན་
རིང་བསྒུག་དགོས་པས་བཀྲེས་སྐོམ་གྱི་སྡུག་བསྔལ་ཀྱང་དཔག་མེད་མྱོང་། དེ་ནས་
གསོད་པའི་དུས་ལ་བབས་པ་ན། གཡས་གཡོན་གང་དུའང་འབྲོ་ས་མེད་པའི་སྒོ་
332
།



བློ་གསར་ཡིད་ཀྱི་དགའ་སྟོན་ལས་གངས་ཅན་ཕོ་མོ་ཡོངས་ལ་ཞུ་ཡིག
ཞིག་ནས་ནང་དུ་འདེད། བཤས་ཁང་ནང་དུ་འཕྲུལ་ཆས་དག་གི་འགུལ་སྐྱོད་ཀྱི་སྒྲ་
དང༌། ཕྱུགས་ཀྱི་སྐེ་བཅད་པའི་མིད་པ་ནས་བྱུང་བའི་ཧར་སྒྲ། ཁྲག་བཞུར་བའི་
ཆིལ་སྒྲ། ཟོག་གསོན་པོ་དག་སྐྲག་པའི་ངུར་སྒྲ་དང་འཁུན་སྒྲ་སོགས་ཀྱིས་ཡོངས་སུ་
གང་བས་འཇིགས་རུང་གཤིན་རྗེའི་གྲོང་ཁྱེར་མངོན་སུམ་དུ་སྣང་བ་ལྟ་བུ་དེ་མཐོང་
ཚེ་ཕྱུགས་རྣམས་སྲོག་བསྡོས་ཀྱིས་ཕྱིར་འབྲོ། དེའི་ཚེ་མགོ་ལ་ཐག་པ་བཏགས་ཏེ་
འཕྲུལ་ཤུགས་ཀྱིས་དྲུད་དེ་འགྲོ། སྐབས་འགར་བཤན་པ་དག་གིས་ལྕགས་དབྱུག་
ཐོགས་ནས་ཟོག་གི་མིག་གཉིས་ཀ་བཅར་ནས་མི་མཐོང་བར་བྱས་ཏེ་ནང་དུ་འདེད་
པའང་མཐོང་ཟེར། སྒོའི་ནང་དུ་འབྱོར་བ་ན་ལྕགས་ཀྱི་སྐམ་པ་ཆེན་པོས་རྐང་པ་ནས་
བཟུང་སྟེ་མགོ་ཐུར་དུ་བསྟན་ནས་བར་སྣང་ལ་ཁྱེར་ཏེ་འགྲོ། ཕར་ཙམ་སོང་ཚེ་སྐྱེ་
བཅད་དེ། ཟུངས་ཁྲག་དྲོན་མོ་རླངས་པ་ཕ་ལེ་བ་བར་སྣང་ནས་མར་དམར་རྒྱང་རྒྱང་
དུ་འབབ་ཅིང༌། བཙོ་ཁུ་རྣམས་ཀྱང་མིད་པ་ནས་ཕྱིར་ཐོན། ད་དུང་འཕག་ར་བྱེད་
བཞིན་བར་སྣང་ནས་ཕར་ཅུང་ཟད་ཁྱེར་ཏེ་ཕལ་ཆེར་གསོན་པོའི་པགས་པ་བཤུ་ཞིང་
ཁོག་པ་གཤགས་ཏེ་ནང་ཁྲོལ་རྣམས་འདིར་ཕྲིལ་ཕྲིལ་ཕྱིར་ཕྱུང་བ་སོགས་བྱེད། །
མདོར་ན་བྱ་བ་འདི་རྣམས་མི་སྙིང་རྗེ་ཅན་གྱིས་མཐོང་ན་སྙིང་ཚལ་པ་བརྒྱར་འགས་
པར་འགྱུར་པ་ཞིག་ཏུ་སྣང་། དེང་སང་མི་ལ་སྲོག་ཆད་གཅོད་པ་དེ་རང་ཅག་གིས་
སྡུག་བསྔལ་རབ་ཀྱི་ཚད་དུ་བརྩི་མོད། འོན་ཀྱང་ལུས་ཀྱི་ཐོག་ནས་ནི་སེམས་ཅན་
འདི་རྣམས་ཀྱི་སྡུག་བསྔལ་གྱི་བཞི་ཆ་གཅིག་ཀྱང་ཡོད་ཚོད་མི་འདུག དེས་ན་སེམས་
ཅན་འདི་རྣམས་རང་རེའི་མེས་པོ་ཕ་མ་ཉེ་འབྲེལ་སོགས་སྔོན་ཤི་བ་རྣམས་ལན་ཆགས་
ཀྱི་དབང་གིས་ད་ལྟ་ངེད་ཚོའི་སྒོ་ཕྱུགས་སུ་གྱུར་པ་ངེས་པར་ཡིན་པས་ན་འདི་འདྲའི་
སྡུག་བསྔལ་དྲག་པོ་མྱོང་དུ་འཇུག་པ་ནི་དྲིན་ལན་ལོག་འཇལ་གྱི་སྤྱོད་ངན་དཔེ་མེད་
པ་ཞིག་གོ །དེ་བཞིན་དུ་རང་རེ་ལ་སྔར་ནས་དར་བའི་སེམས་ཅན་གྱི་མཆུ་
333



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བསྡམས་ནས་དབུགས་བཀག་སྟེ་གསོད་པའི་སྲོལ་འདིའང་ཤིན་ཏུ་ཐ་ཆད་པ་ཞིག་
སྟེ༔ སེམས་ཅན་ལ་སྡུག་བསྔལ་ཧ་ཅང་ཆེ་བ་དང་། ངན་གསོད་མི་བཟད་པ་ཡིན་
པས་སྡིག་པའང་ཤིན་ཏུ་ཆེ། དེས་ན་ངེས་པར་གསོད་དགོས་ཕྱིན་བོད་ཀྱི་དམངས་
ཁྲོད་ན་སྡུག་བསྔལ་དེ་ཙམ་ཆེན་པོ་མྱོང་མི་དགོས་པའི་གསོད་ཐབས་འདུག་པས་་་་་
ངེས་པར་དེ་ལྟར་བྱ་རྒྱུ་གལ་ཤིན་ཏུ་ཆེའོ། ། ་་་ ་་་
ལར་སེམས་ཅན་སུ་ལའང་རང་གི་སྲོག་ལས་གཅེས་པ་ནི་མེད། དེའི་ཕྱིར་སྲོག་ལ་
གནོད་པ་བྱུང་བ་ལས་ལྷག་པའི་འཇིགས་སྐྲག་དང་སྡུག་བསྔལ་ཅི་ཡང་མེད། སྲོག་
ལ་གནོད་པ་མི་འབྱུང་བའི་ཕྱིར་དུ་གཞན་གང་ལའང་ཕངས་སེམས་མེད་པ་སོགས་
རང་ཅག་ལ་མངོན་སུམ་ཡིན། དེ་བཞིན་དུ་དུད་འགྲོ་འདི་རྣམས་ཀྱིས་ཀྱང་གཏམ་
བཤད་མི་ཤེས་པ་ཙམ་ལས་སྡུག་བསྔལ་གྱི་ཚོར་བ་ལ་ནི་ཁྱད་པར་གང་ཡང་མེད་དེ། །
བཤས་རྭར་གནས་པའི་སེམས་ཅན་དེ་དག་གིས་ཀྱང་གྲོགས་རྣམས་བསད་པ་མཐོང་
ཚེ་ཤིན་ཏུ་སྐྲག་སྟེ་ལུས་འདར་སིག་གེ་སྡོད་མི་ཚུགས་པ་ལྟ་བུའི་ངང་ལ་འདུག་པ་མངོན་
སུམ་མིག་གིས་བལྟ་སར་ཡོད་པ་འདི་ག་རེད། སེམས་ཅན་རྣམས་ལ་སྡུག་བསྔལ་
དྲག་པོ་འདི་འདྲ་མྱོང་དུ་བཅུག་ནས། ད་དུང་ཁ་མ་ཎི་ལག་འཁོར་ལོ་བྱས་ཏེ་ཆོས་
སྒྲུབ་པ་ཡིན་ཟེར་བ་ནི་དམ་པའི་ཆོས་ཀྱི་སྙིང་པོ་དང་རྩ་བ་ནས་རྒྱབ་འགལ་དུ་གྱུར་
ཟིན་པ་མ་ཤེས་པའོ། །
དེར་མ་ཟད་དཀོན་མཆོག་གི་རྟེན་བཞེངས་སོགས་ཀྱི་ཆེད་དུ་སེམས་ཅན་གྱི་སྲོག་ལ་
གནོད་པ་བྱེད་པའང་ཆོས་ཀྱི་རྩ་བ་མི་འཚེ་བ་དང་དངོས་སུ་འགལ་བ་ཡིན་ནོ། །དེ་
ལྟར་བོད་ཆོས་ལྡན་གྱི་ཞིང་ཁམས་འདི་གསོད་གཅོད་སྡིག་པའི་ན་བུན་འཁྲིགས་པའི་
སྲིན་པོའི་གྲོང་ཁྱེར་ལྟ་བུ་ཞིག་ཏུ་གྱུར་པ་འདི་ལས་ཡི་མུག་པ་ནི་གང་ཡང་མི་འདུག
དེས་ན་སེམས་ཅན་རྣམས་གསོད་གཏུབ་ཀྱི་ལས་འདི་ལྟ་བུ་མ་བྱས་ཀྱང་རང་རེ་ལ་
334



བློ་གསར་ཡིད་ཀྱི་དགའ་སྟོན་ལས་གངས་ཅན་ཕོ་མོ་ཡོངས་ལ་ཞུ་ཡིག་
ཟས་གོས་གང་ཐད་ནས་འཚོ་ཐབས་གཏན་ནས་མེད་པ་ནི་མ་ཡིན་པས་རྒྱལ་ཁབ་ཀྱི་
ཁྲིམས་ཀྱིས་རང་དབང་གཏན་ནས་མེད་པར་གྱུར་ན་ནི་དེར་ཟད། གཞན་དུ་ཅི་ནས་
ཀྱང་སྡིག་ལས་རྔམ་པོ་ཆེ་འདི་མཚམས་འཇོག་ཅིག་བྱེད་པར་ཞུ་ཞེས་སྙིང་ཐག་པ་་་་
ནས་གསོལ་བ་ལན་བརྒྱའི་བར་དུ་འདེབས་པ་ཡིན་ན། བླ་མ་དཀོན་མཆོག་གསུམ་
སྐྱབས་སུ་འཛིན་ཅིང་། དགེ་སྡིག་གི་ལས་འབྲས་ལ་ཡིད་ཆེས་བྱེད་པ་ཡིན་ཟེར་བའི་
བོད་པ་རྣམས་ཀྱིས་ཅིས་ཀྱང་ཡིད་འཇོག་ཅིག་གནང་བར་ཞུ་ཞུ་ཞུ། གཞན་ཡང་
འཇིག་རྟེན་ཕྱོགས་ནས་བཤད་ན། ཉེ་ཆར་རང་རེའི་ཡུལ་གྱི་ནགས་ཚལ་རྣམས་
བཅད་ནས་ཕལ་ཆེར་ཟད་དེ་འབྲུ་ཆུའི་སྨད་རྒྱུད་དུ་ཆུའི་འཇིགས་པ་ཆེན་པོ་བྱུང་བའི་
དབང་གིས་ཤིང་སྡོང་གཅིག་ཀྱང་གཅོད་མི་ཆོག་པའི་ཁྲིམས་འཕྲལ་དུ་བཅའ་དགོས་
བྱུང་༑ སྔར་ཤིང་འཁྱེར་བའི་རླངས་འཁོར་དང་ད་ལྟ་ཟོག་ལུག་འཁྱེར་བའི་རླངས་
འཁོར་གྱི་གྲངས་ཕལ་ཆེར་འདྲ་མཉམ་ཡིན། ད་དུང་མི་མཐུད་ནས་འདི་ལྟར་བྱས་ན་
མི་རིང་བའི་རྗེས་སུ་བོད་ཡུལ་གྱི་ཟོག་ལུག་རྣམས་ཟད་པའམ་ཤིན་ཏུ་ཉུང་བར་གྱུར་
ནས་འབྲོག་སྡེ་རྣམས་འཚོ་ཐབས་བྲལ་བ་ཞིག་འོང་བའི་ཉེན་ཤིན་ཏུ་ཆེ། ཁྱད་པར་
དུའང་སེམས་ཅན་འདི་རྣམས་ཀྱི་ཁྲོད་ན་མོ་ཕྱུགས་ཤིན་ཏུ་མང་བར་མ་ཟད་མངལ་
ན་བེའུ་དང་ལུག་གུ་ཆགས་པའང་ཤིན་ཏུ་མང་པོ་འདུག་པ་བཤས་རྭར་སོང་ནས་་་་་
ལྟོས་དང་མངོན་སུམ་ཡིན། ཟོག་ལུག་རྒྱ་ནག་ཏུ་འཁྱེར་བར་བཀག་སྡོམ་མི་
བྱེད་པའི་དབང་གིས་ཆོམ་རྐུན་པ་དག་གིས་ཀྱང་གོ་སྐབས་རྙེད་ནས་ཟོག་ལུག་རླངས་
འཁོར་མང་པོ་བརྐུས་ཏེ་ཁྱེར་བ་དེས་བོད་དམངས་ཚོགས་ཀྱི་འཚོ་བ་དང་བདེ་འཇགས་
གཉིས་ཆར་ལ་གནོད་པ་ཚབས་ཆེན་ཐེབས། སེམས་ཅན་རྣམས་རྒྱ་ནག་ཏུ་བཙོང་
སྟེ་འགྲོ་འགྲོན་ཐམས་ཅད་ཕར་ཕུད་ཤུལ་ན་འོང་སྒོ་གང་ཡང་མེད་པར་མ་རྩ་བརླགས་
པའམ་ཁེ་སྐྱེད་ཕྲན་བུ་ལས་མེད་པའི་བོད་པ་བཤས་འཚོང་པ་མང་པོ་མཐོང་སྟེ།
335



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དེས་ན་བྱ་བ་འདིས་འབྲོག་ཁུལ་གྱི་དཔལ་འབྱོར་ཆུད་ཟོས་སུ་བཏང་བ་ཙམ་ལས་ཕན་
པ་ཅི་ཡང་མ་མཐོང་ངོ༌། ། ད་
དེ་བཞིན་དུ་བོད་ཡུལ་ན་ཡོད་པའི་བཤས་རྭ་འདི་རྣམས་ནས་ཀྱང་ལོ་མང་པོའི་རིང་
ལ་སེམས་ཅན་ཁྲི་ཚོ་དུ་མའི་སྲོག་བཅད་བཅད་དེ་མཐར་རང་ཁ་ཙམ་ཡང་མ་སོས་་་་
པར་མ་རྩའང་བརླགས་ནས་འདུག་པ་མང་པོ་མཐོང་སྟེ། དེ་ལྟ་ན་འདི་དག་གིས་
བོད་མི་དམངས་ཀྱི་འཚོ་བ་ཡར་རྒྱས་འོང་བ་ལ་ཕན་པ་ཅི་ཞིག་འདུག གཞན་ཡང་
འདི་ཕྱི་གང་ལའང་འཛེམ་པ་མེད་པར་སྲོག་ཆགས་རྣམས་ལ་མནར་གཅོད་དྲག་པོ་
གཏོང་བའི་ལུགས་སྲོལ་འདིས་མི་རབས་ཕྱི་མ་དང་བཅས་པ་སྲོག་ཆགས་ལ་ཤ་ཚ་
དང་སྲུང་སྐྱོབ་གཏན་ནས་བྱེད་མི་ཤེས་པའི་གཅན་གཟན་གདུག་པ་ལྟ་བུར་འགྱུར་
བས་བསམ་པའི་དཔལ་ཡོན་ལའང་གནོད་པ་ཚབས་པོ་ཆེ་འོང་བ་གོར་མ་ཆག་གོ །
དེས་ན་རང་གི་ཚེ་འདི་ཕྱི་གཉིས་ཆར་ལ་བསམ་བློ་ཞིག་བཏང་། སྒོ་ཕྱུགས་རྣམས་
ཀྱིས་ཀྱང་བདེ་བ་འདོད་སྡུག་བསྔལ་མི་འདོད་པ་རང་རེ་དང་མཚུངས་པས་བྱམས་
དང་སྙིང་རྗེ་ཞིག་བསྐྱེད་དེ། ་རང་དབང་ཡོད་བཞིན་དུ་སེམས་ཅན་རྣམས་སྡུག་
བསྔལ་དྲག་པོའི་བཙོན་དོང་འདི་དག་གི་ནང་དུ་མི་འཕེན་པར་ཞུ་ཞེས་ཐལ་མོ་སྙིང་
ཁར་སྦྱར་ནས་ཞུ་བ་ཕུལ་བ་ལགས་ན། སེམས་ཅན་གྱི་ཕན་བདེ་ཁུར་དུ་འཁྱེར་བའི་
བསྟན་འཛིན་གྱི་སྐྱེས་བུ་དམ་པ་རྣམས་ཀྱིས་མཐུན་འགྱུར་དང་། སྐྱེ་བོ་ཡོངས་ཀྱི་
ཐུགས་ལ་འཇགས་པར་མཁྱེན་མཁྱེན་མཁྱེན། ། ཞེས་བོད་རབ་རྒྱན་ལྕགས་འབྲུག་ལོའི་
སྟོན་པ་ལྷ་བབས་ཀྱི་དུས་ཆེན་ལ་གསེར་ཐང་བླ་རུང་ལྔ་རིག་ནང་བསྟན་སློབ་གླིང་ནས་འཇིགས་མེད་
ཕུན་ཚོགས་འབྱུང་གནས་ཀྱིས་ཕུལ་བའོ། །
336



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
་ ་་་་་་་་་་་་་་་་་་
༄༅། །ཤའི་ཁ་ཟས་གནང་བཀག་གི་བསླབ་བྱ་
བླང་དོར་གསལ་བའི་མེ་ལོང་ཞེས་
བྱ་བ་བཞུགས་སོ། །
ན་མོ་གུ་རུ་མཉྫའི་ཡེ།
དེ་
ཟླ་ཤེལ་རི་ཚོམ་དངར་བའི་འཇིག་རྟེན་གྱི། །
གདུང་ལྡན་འགྲོ་བའི་རྩ་ལག་སྙིང་རྗེའི་གཏེར། །
གསང་གསུམ་སྒྱུ་འཕྲུལ་རོལ་མོས་ཕན་བདེའི་དཔྱིད། །
སྩོལ་མཛད་ཕྱག་ན་པད་མོར་གུས་ཕྱག་འཚལ། །
ཞེས་མཆོད་པར་བརྗོད་དེ། འདིར་སྟོན་པ་བདེ་བར་གཤེགས་པའི་གསུང་རབ་
འདུལ་བ་དང༌། མདོ་སྡེའི་སྡེ་སྣོད་དག་ལས། རབ་ཏུ་བྱུང་བ་དང་བྱང་ཆུབ་སེམས་
དཔའ་རྣམས་ལ་ཤ་བཟའ་བ་གནང་བཀག་གི་བསླབ་བྱ་ཇི་ལྟར་གསུངས་པ་དང་།།
དེའི་དགོངས་པ་ཇི་ལྟར་བཀྲལ་བའི་ཚུལ་མདོ་ཙམ་བརྗོད་པ་ལ། དེང་གི་དུས་སུ་
འཛམ་གླིང་ལྷོ་རྒྱུད་ན་གནས་པའི་ཉན་ཐོས་སྡེ་བ་དག་ཤ་བཟའ་བ་ཙམ་ལ་དགག་པ་
མི་བྱེད་པར་སྣང་སྟེ། ཉན་ཐོས་ཀྱི་འདུལ་བའི་སྡེ་སྣོད་ལས་ཇི་སྐད་གསུངས་པ་
བཞིན་དུ་ཕྱག་ལེན་མཛད་པར་ཟད་དོ། །མ་ཧཱ་ཙི་ན་པ་དག་ནི་ཐེག་པ་ཆེན་པོའི་སྡེ་
སྣོད་ལས་གསུངས་པ་བཞིན་དུ་སྔར་ནས་ཤའི་ཁ་ཟས་མི་བསྟེན་པ་ལ་གཙིགས་ཆེན་
བྱེད་ཅིང་། ད་ལྟའི་བར་དུ་སྲོལ་དེ་ཉིད་རྒྱུན་མ་ཆད་པར་ཡོད་དེ་ཡི་རངས་པའི་
གནས་སོ། །རང་རེའི་ཡུལ་ཕལ་མོ་ཆེར་རྐྱེན་དབང་གིས་བཏང་སྙོམས་ལྟ་བུར་སྣང༌།
337



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཁ་ཅིག་བོད་དུ་གསང་སྔགས་དར་བས་ལན་ནོ་སྙམ་དུ་སེམས་ཀྱང་གསང་སྔགས་ཀྱི་
དམ་ཚིག་གི་རྫས་དང་ཤའི་ཁ་ཟས་ཕལ་བ་ལ་འབྲེལ་བ་ཅི་ཡང་མེད་དེ་འཆད་པར་
འགྱུར་རོ། །དེས་ན་བྱང་སེམས་བདག་ཉིད་ཆེན་པོ་རྣམས་དང༌། གྲུབ་པའི་དབང་
ཕྱུག་རྟོགས་ཚད་མཐོན་པོར་ཕྱིན་པ་དག་ལ་དགག་བྱ་མེད་པར་མ་ཟད་གདུལ་བྱ་་་
འདུལ་བའི་ཐབས་མཁས་ཀྱི་མཛད་སྤྱོད་ལ་ཚད་གཟུང་དུ་མེད་ཀྱང་། སྐྱེ་བོ་ཕལ་བ་
བླང་དོར་ཅུང་ཟད་རེ་བགྱིད་པར་འདོད་པ་དག་ལ་ཐོག་མར་གནང་བཀག་གི་མཚམས་
ཤེས་པ་གལ་ཆེ་བས་དེ་འཆད་པ་ལ་གཉིས་ཏེ། ཐེག་དམན་འདུལ་བའི་སྡེ་སྣོད་ལས་
གསུངས་ཚུལ་དང༌། ཐེག་ཆེན་བྱང་ཆུབ་སེམས་དཔའི་སྡེ་སྣོད་ལས་ཇི་ལྟར་གསུངས་
ཚུལ་ལོ། །
དང་པོ་ལ་གཉིས་ཏེ། བཀའ་ལས་ཇི་ལྟར་གསུངས་ཚུལ་དང༌། དེའི་དགོངས་འགྲེལ་
ལས་ཇི་ལྟར་གསུངས་ཚུལ་ལོ། །དང་པོ་ནི། ལུང་སྨན་གྱི་གཞི་ལས། སངས་རྒྱས་
བཅོམ་ལྡན་འདས་ཡངས་པ་ཅན་གྱི་སྤྲེའུ་རྫིང་གི་འགྲམ་ན་ཁང་པ་བརྩེགས་པའི་་་་་
གནས་ན་བཞུགས་སོ། །ཡངས་པ་ཅན་ན་སྡེ་དཔོན་སེང་གེ་ཞེས་བྱ་བ་ཞིག་གནས་
ཏེ༑ དེའི་ཉེ་འཁོར་ན་གནས་པ་རྣམས་ཀྱིས་དེའི་ཆེད་དུ་ཤ་ཁྱེར་ཏེ་འོངས་ནས་་་་་་་
དེ་ཡང་ཟ་བར་བྱེད་དོ། །གང་གི་ཚེ་དེས་བཅོམ་ལྡན་འདས་ལས་བདེན་པ་མཐོང་བ་
དེའི་ཚེ་མི་ཟ་བས་ཁྱེར་ཏེ་འོངས་ནས་ཡང་དགེ་སློང་རྣམས་ལ་སྦྱིན་པར་བྱེད་དོ། །
དགེ་སློང་རྣམས་ཀྱིས་ཀྱང་དེ་དག་ཟོས་པ་དང་མུ་སྟེགས་ཅན་རྣམས་སྨོད་པར་བྱེད།
གཞོགས་འཕྱས་བྱེད། ཁ་ཟེར་བར་བྱེད་དེ། ཤེས་ལྡན་དག་སྡེ་དཔོན་སེང་གེའི་ཆེད་
དུ་བྱས་ཏེ་ཤ་ཁྱེར་ཏེ་འོངས་ན་ནི་དེས་དེ་དག་མ་ཟོས་ལ། ཤཱཀྱའི་སྲས་ཀྱི་དགེ་སྦྱོང་
རྣམས་ལ་བྱིན་པ་དང༌། ཤཱཀྱའི་སྲས་ཀྱི་དགེ་སྦྱོང་རྣམས་ཀྱི་ཆེད་དུ་བྱས་པའི་ཤ་ནི་
ཟོས་སོ་ཞེས་པའི་སྐབས་དེ་དགེ་སློང་རྣམས་ཀྱིས་བཅོམ་ལྡན་འདས་ལ་གསོལ་བ་
338



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
དང༌༑ བཅོམ་ལྡན་འདས་ཀྱིས་བཀའ་སྩལ་པ། ངས་གནས་གསུམ་གྱིས་རུང་བ་མ་
ཡིན་པའི་ཤ་བཟའ་བར་མི་བྱའོ་ཞེས་གསུངས་པ་གསུམ་གང་ཞེ་ན། བདག་གི་ཆེད་
དུ་བྱས་པར་མངོན་དུ་མཐོང་བ་རུང་བ་མ་ཡིན་པའི་ཤ་བཟའ་བར་མི་བྱའོ་ཞེས་་་་་
གསུངས་པ་དང་། ཡིད་ཆེས་པ་ལས་ཁྱོད་ཀྱི་ཆེད་དུ་བྱས་པ་ཡིན་ནོ་ཞེས་ཐོས་པ་རུང་
བ་མ་ཡིན་པའི་ཤ་བཟའ་བར་མི་བྱའོ་ཞེས་གསུངས་པ་དང་། རང་ཉིད་ཀྱི་བློ་ལ་རྣམ་
པར་རྟོག་པ་སྐྱེས་པ་ཚུལ་ལས་འདི་ནི་བདག་གི་ཆེད་དུ་བྱས་པ་ཡིན་ནོ་སྙམ་དུ་རུང་
བ་མ་ཡིན་པའི་ཤ་བཟའ་བར་མི་བྱའོ་ཞེས་གསུངས་པ་ཡིན་ནོ། །དགེ་སློང་དག་ངས་
གནས་གསུམ་གྱིས་རུང་བའི་ཤ་བཟའ་བར་བྱའོ་ཞེས་གསུངས་པ་གསུམ་གང་ཞེ་ན།
འདིས་བདག་གི་ཆེད་དུ་བྱས་པར་མངོན་སུམ་དུ་མ་མཐོང་བ་རུང་བའི་ཤ་བཟའ་བར་
བྱའོ་ཞེས་གསུངས་པ་དང༌། ཡིད་ཆེས་པ་ལས་འདིས་ཁྱོད་ཀྱི་ཆེད་དུ་བྱས་པ་མ་ཡིན་
ནོ་ཞེས་ཐོས་པ་རུང་བའི་ཤ་བཟའ་བར་བྱའོ་ཞེས་གསུངས་པ་དང་། བདག་ཉིད་ཀྱི་
བློ་ལ་རྣམ་པར་རྟོག་པ་སྐྱེས་པ་ཚུལ་ལས་འདི་ནི་བདག་གི་ཆེད་དུ་བྱས་པ་ཡིན་་་་་
སྙམ་པ་མ་སྐྱེས་པ་རུང་བའི་ཤ་བཟའ་བར་བྱའོ་ཞེས་གསུངས་པ་ཡིན་ནོ། །ཞེས་
གསུངས་སོ། །
གཉིས་པ་ནི། མདོ་རྩ་བ་ལས། ཤའི་བདག་ཉིད་ཀྱི་སྨན་དེ་ཡང་ངོ༌། །ཐམས་ཅད་
ཤན་པའི་གནས་ནས་བླང་ངོ༌། །དེ་ནི་བྱ་བ་ཉིད་ཡིན་ནོ། །ཞེས་དང༌། ཤ་བསྔོས་
པར་ཤེས་ན་བཟའ་བར་མི་བྱའོ། །སྟག་གི་གོད་མ་མི་བཟའ་འོ། །གླང་པོ་ཆེ་དང་རྟ་
དང་ཀླུ་རྣམས་ཀྱི་མི་བཟའོ། །རྨིག་གཅིག་པ་དང་ཝ་དང་སྤྲེའུ་དང་ཤིང་རྟ་མོ་དང་བྱ་
རོག་དང་བྱ་རྒོད་དང་ཆུ་སྐྱར་དང་ཁྱི་དང་བྱ་ཁྲ་དང་འུག་པ་དང་དེ་དག་ལས་གཞན་
པའི་བྱ་མི་རོ་ཟ་བ་དག་དང་བྱ་གར་དང་ཕ་ཝང་སྐྱིན་ཀོར་དྲེའུ་སྲིན་དང་སྲིན་བུ་རྣམས་
ཀྱི་ཡང་མི་བཟའ་འོ། །ཞེས་དང་ ། དེའི་རྒྱ་ཆེར་འགྲེལ་ལས། །ཤ་བསྔོས་
339



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
པར་ཤེས་ན་བཟའ་བར་མི་བྱའོ་ཞེས་བྱ་བ་ནི། ཟ་བ་པོའི་ཕྱིར་སྦྱིན་བདག་གིས་ཤ་
བསྔོས་པར་ཟ་བ་པོས་མཐོང་བ་དང་ཐོས་པ་དང་དོགས་པའི་སྒོ་ནས་ཤེས་ནས་དེས་
ཤ་དེ་བཟའ་བར་མི་བྱ་སྟེ། དེ་ལྟ་བས་ན་རབ་ཏུ་བྱུང་བ་རྣམས་ཀྱིས་ནི་ཤན་པའི་
གནས་སམ་ཚོང་འདུས་ནས་ཤ་རུང་བ་དགེ་བསྙེན་དད་པ་ཅན་གྱིས་བླངས་ཏེ་བཟའ་
བར་རྗེས་སུ་གནང་ངོ༌། །ཞེས་གསུངས་སོ། །དེས་ན་ལུགས་འདིར་ཤ་བསྔོས་པ་
ཡིན་མིན་གྱི་ཁྱད་པར་རང་གི་བཟའ་བའི་ཆེད་དུ་གཞན་དག་གིས་བསད་པར་མཐོང་
ཐོས་དོགས་གསུམ་ཡོད་མེད་ཀྱིས་འབྱེད་པ་ཡིན་ལ། དེ་མེད་ན་བཟའ་བར་བཀག་
པའི་ཤ་དག་ལས་གཞན་རྣམས་བཟའ་བར་གནང་བ་ཡིན་ནོ། །སྔོན་གྱི་མཁས་པ་ཁ་
ཅིག་ན་རེ། རྣམ་གསུམ་དག་པ་ནི་ཁ་ཅིག རང་གི་ཆེད་དུ་མཐོང་ཐོས་དོགས་གསུམ་
དང་བྲལ་བ་ཡིན་གྱི། སྤྱིར་ཤའི་ཆེད་དུ་མ་ཡིན་ནོ་ཞེས་ཟེར་བ་མི་འཐད་དེ། འོད་
ལྡན་ལས། ཆེད་དུ་བྱས་པའི་ཤ་དང་ཉ་ཤ་དག་བཟའ་བར་མི་བྱའོ། །གལ་ཏེ་བྱས་
པ་དང་བྱེད་དུ་བཅུག་པ་དང༌། རྗེས་སུ་ཡི་རངས་པ་འཁོར་གསུམ་ཡོངས་སུ་དག་པ་
ཡིན་དུ་ཟིན་ཀྱང་ཆེད་དུ་བྱས་པ་དག་ལས་སྙིང་བརྩེ་བ་མེད་པ་སྐྱེ་བའི་ཕྱིར་དང་ཆ་
མ་ཡིན་པའི་ཕྱིར་བཀག་གོ །དེ་ལས་གཞན་པ་ནི་མ་བཀག་པའོ། །ཞེས་གསུངས་
པས་སོ། །ཞེས་ཟེར་མོད། ཉན་ཐོས་བའི་ལུགས་ལ་ནི་རྣམ་གསུམ་དག་མ་དག་གི་
ཁྱད་པར་བདག་ཉིད་ཀྱི་ཆེད་དུ་བྱས་པ་མཐོང་བ་སོགས་ཡོད་མེད་ཀྱིས་འབྱེད་པར་
ལུང་སྨན་གྱི་གཞི་ཉིད་ལས་ཤིན་ཏུ་གསལ་ལ། མདོ་རྩ་བ་དང་རྒྱ་ཆེར་འགྲེལ་ལས་
ཤན་པའི་གནས་ནས་ཤ་བླངས་ཏེ་བཟའ་བར་གསུངས་ན། ཤན་པའི་གནས་ནས་
བྱུང་བའི་ཤ་ནི་ཅིའི་ཕྱིར་བཟའ་བའི་ཕྱིར་དུ་བྱས་པའི་ཤ་མ་ཡིན། དེས་ན་འོད་ལྡན་
གྱི་ལུང་དོན་ནི། རྔོན་པས་དགེ་སློང་གི་ཆེད་དུ་བསད་པའི་ཤ་ལྟ་བུ་ལ། སྲོག་གཅོད་
པའི་བྱ་བ་དེ་དགེ་སློང་རང་གིས་བྱས་པ་དང་། རྔོན་པ་ལ་བྱེད་དུ་བཅུག་པ་དང༌། རི་
340



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
དྭགས་གསོད་པར་རྗེས་སུ་ཡི་རངས་པ་སྟེ་འཁོར་གསུམ་དག་ཀྱང་རང་གི་ཆེད་དུ་་་་
བྱས་པ་ཟོས་ན་སྙིང་རྗེ་མེད་པ་དང་ཆ་མ་ཡིན་ཞེས་པའི་དོན་ཏེ། འོད་ལྡན་ཉིད་ལས་
སྔ་མའི་འཕྲོས་སུ། འདི་ལྟར་གཞུང་གི་གླེང་གཞི་ལས། བཙུན་པ་བཅོམ་ལྡན་འདས་
ཀྱིས་དགེ་སློང་བྱེ་མ་སྐྱེས་བྲོ་འཚལ་བ་ལ་ཤ་རྗེན་པ་སྦྱིན་པར་བྱའོ་ཞེས་གང་བཀའ་
སྩལ་པ། བཙུན་པ་དེ་གང་ནས་བླང་བར་བགྱི། བཅོམ་ལྡན་འདས་ཀྱིས་བཀའ་སྩལ་
པ༑ ཉེ་བ་འཁོར་ཤ་འཚོང་གི་གནས་ཆེན་པོ་ལྔ་དག་ནས་སོ། ། ན་
ལྔ་པོ་གང་དག་ཞེ་ན། ཤན་པ་དང་། བྱ་གག་འཚོང་བ་དང༌། བྱ་བ་དང༌། ཕག་
འཚོང་དང༌། རི་དྭགས་ཀྱི་རྔོན་པའི་ཤ་འཚོང་བའི་གནས་དག་ནས་སོ། །བཙུན་པ་
སུས་བླང་བར་བགྱི་ཞིང་སྟོབས་སུ་སྩལ་བར་བགྱི། ཉེ་བ་འཁོར་དགེ་བསྙེན་དད་པ་
ཅན་གྱིས་སོ་ཞེས་གསུངས་པ་ཡིན་ཏེ། དགེ་བསྙེན་དད་པ་ཅན་སྨོས་པ་ནི་ཆེད་དུ་
གསོད་པའི་དོགས་པ་མེད་པར་སྟོན་པ་ཡིན་ནོ། །ཞེས་གསུངས་པའི་ཕྱིར་རོ། ། །
གཉིས་པ་ཐེག་པ་ཆེན་པོའི་ལུགས་ལའང་གཉིས་ཏེ། མདོ་དང་སྔགས་ཀྱི་ལུགས་ སོ།།
དང་པོ་ལ་བཀའ་དང་དགོངས་འགྲེལ་གཉིས་ལས། དང་པོ་ནི། ལང་ཀར་གཤེགས་
པའི་མདོ་ལས། བཅོམ་ལྡན་འདས་ཀྱིས་དེ་ལ་འདི་སྐད་ཅེས་བཀའ་སྩལ་ཏོ། །
བློ་གྲོས་ཆེན་པོ་བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་རྒྱུ་ཚད་
མེད་པའི་ཕྱིར་ཤ་ཐམས་ཅད་བཟའ་བར་མི་བྱ་སྟེ། དེ་དག་ལ་ཕྱོགས་ཙམ་ཞིག་
བཤད་པར་བྱའོ། །དེ་ལ་བློ་གྲོས་ཆེན་པོ་སྲོག་ཆགས་ཡུན་རིང་པོ་ནས་འཁོར་བ་
རྣམས་ལ་གང་ཕའམ། མའམ། སྤུན་ནམ། སྲིང་མོའམ། བུའམ། བུ་མོའམ། གཉེན་
བཤེས་སམ། གཉེན་ནམ། གཉེན་ལྟ་བུར་གང་ཡང་རུང་བར་མ་གྱུར་པའི་སེམས་
ཅན་དེ་ནི་རྙེད་པར་སླ་བའི་རྣམ་པ་གང་ཡང་མེད་དོ། །གཉེན་དང་གཉེན་ལྟ་བུར་
གྱུར་པ་དེ་དག་ཚེ་གཞན་དུ་ལུས་བརྗེས་པ་རི་དྭགས་དང༌། ཕྱུགས་དང་། བྱའི་སྐྱེ་
341



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གནས་གང་ཡང་རུང་བར་གྱུར་ལ། བྱང་ཆུབ་སེམས་དཔའ་སེམས་དཔའ་ཆེན་
པོ་སངས་རྒྱས་ཀྱི་ཆོས་འདོད་པ་འབྱུང་པོ་ཐམས་ཅད་བདག་དང་འདྲ་བར་གྱུར་པར་
འདོད་པས་སྐྱེ་བོ་སྲོག་ཆགས་སུ་གྱུར་པ་ཐམས་ཅད་ལས་བྱུང་བའི་ཤ་ཇི་སྐད་དུ་བཟའ་
བར་བྱ། བློ་གྲོས་ཆེན་པོ་སྲིན་པོ་རྣམས་ཀྱང་དེ་བཞིན་གཤེགས་པ་རྣམས་ཀྱི་
ཆོས་ཀྱིས་ཆོས་ཉིད་བཟང་པོ་འདི་ཐོས་ནས་ཤ་ཟ་བ་ལས་རྣམ་པར་ལྡོག་ཅིང་སྲིན་
པོའི་རང་བཞིན་དང་བྲལ་ནས་སྙིང་རྗེ་ཅན་དུ་འགྱུར་ན། ཆོས་འདོད་པའི་སྐྱེ་བོ་
རྣམས་ལྟ་ཅི་སྨོས། དེ་ལྟར་ན་བློ་གྲོས་ཆེན་པོ་ཚེ་རབས་འཕོས་པ་དེ་དང་དེ་དག་ཏུ་
སེམས་ཅན་ཐམས་ཅད་གཉེན་བཤེས་དང༌། གཉེན་དུ་གྱུར་བའི་འདུ་ཤེས་ཀྱིས་
སེམས་ཅན་ཐམས་ཅད་ལ་བུ་གཅིག་གི་འདུ་ཤེས་སུ་བསྒོམ་པའི་ཕྱིར་བྱང་ཆུབ་སེམས་
དཔའ་སྙིང་བརྩེ་བའི་བདག་ཉིད་ཅན་གྱིས་ཤ་ཐམས་ཅད་མི་བཟའ་འོ། ། ་
བློ་གྲོས་ཆེན་པོ་སྤྱོད་པ་དང་ལྡན་པའི་བྱང་ཆུབ་སེམས་དཔའ་ནི་ཤ་བཟར་མི་རུང་བ་
དང་། འཁྲུལ་བའི་ཕྱིར་ཡང་ཤ་ཐམས་ཅད་མི་བཟའ་སྟེ། བློ་གྲོས་ཆེན་པོ་བོང་བུ་
དང་༑ རྔ་མོ་དང༌། ཁྱི་དང༌། གླང་དང༌། མིའི་ཤ་ལ་སོགས་པ་ནི་འཇིག་རྟེན་གྱིས་
བཟའ་བ་མ་ཡིན་ན། འདི་ལྟར་ཤན་པ་དག་རིན་གྱི་ཕྱིར་བཟར་རུང་ངོ་ཞེས་ཟེར་
ཞིང་སྲང་གི་དབུས་དག་ཏུ་འཚོང་བར་བྱེད་པས་དེའི་ཕྱིར་ཡང་བློ་གྲོས་ཆེན་པོ་བྱང་
ཆུབ་སེམས་དཔས་ཤ་ཐམས་ཅད་མི་བཟའ་འོ། །བློ་གྲོས་ཆེན་པོ་གཙང་བར་འདོད་
པའི་ཕྱིར་ཡང་བྱང་ཆུབ་སེམས་དཔའ་ཤ་ནི་ཁུ་ཆུ་དང་ཁྲག་ལས་བྱུང་བའི་ཕྱིར་ཤ་མི་
བཟའ་འོ། །འབྱུང་པོ་རྣམས་དངངས་པར་བྱེད་པའི་ཕྱིར་ཡང་བློ་གྲོས་ཆེན་པོ་བྱང་
ཆུབ་སེམས་དཔའ་བྱམས་པར་འདོད་པ་རྣལ་འབྱོར་ཅན་གྱིས་ཤ་ཐམས་ཅད་བཟའ་
བར་མི་བྱའོ། །འདི་ལྟ་སྟེ། བློ་གྲོས་ཆེན་པོ་སྨེ་ཤ་ཅན་དང༌། གདོལ་བ་དང༌། ཉ་བ་
ལ་སོགས་པ་ཁྱིའི་ཤ་ཟ་བའི་སེམས་ཅན་རྣམས་ནི་རྒྱང་མ་ནས་མཐོང་ཡང་ཁྱི་རྣམས་
342



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
འཇིགས་པས་ཟུགས་ཏེ། ལ་ལ་ནི་བདག་ཅག་ཀྱང་བསད་དུ་འོང་ངོ་ཞེས་ཤི་ལ་ཐུག་
པར་འགྱུར་རོ། །དེ་བཞིན་དུ་བློ་གྲོས་ཆེན་པོ་ནམ་མཁའ་དང་། ས་དང་ཆུ་ལ་གནས་
པའི་འགྲོ་བ་ཤིན་ཏུ་ཕྲ་བ་གཞན་ཡོད་པ་དེ་དག་ཀྱང་ཤ་ཟ་བ་རྣམས་རྒྱང་མ་ནས་མཐོང་
མ་ཐག་ཏུ་སྣའི་དབང་པོ་རྣོན་པོས་དྲི་ཚོར་ནས་སྲིན་པོ་ལས་མི་དག་མྱུར་ཏུ་འབྱོལ་བ་
བཞིན་ཏེ། ལ་ལ་ཤི་དོགས་པར་ཡང་འགྱུར་རོ། །
བློ་གྲོས་ཆེན་པོ་དེའི་ཕྱིར་དངངས་པར་འགྱུར་བས་བྱང་ཆུབ་སེམས་དཔའ་བྱམས་པ་
ལ་གནས་པས་ཤ་མི་བཟའ་འོ། །བློ་གྲོས་ཆེན་པོ་འཕགས་པ་མ་ཡིན་པའི་སྐྱེ་བོས་
བསྙེན་ཅིང་དྲི་མི་ཞིམ་ལ་མི་སྙན་པར་བྱེད་པ་དང༌། འཕགས་པའི་སྐྱེ་བོས་རྣམ་པར་
སྤང་པའི་ཕྱིར་ཡང་བྱང་ཆུབ་སེམས་དཔས་ཤ་མི་བཟའ་འོ། །བློ་གྲོས་ཆེན་པོ་་་་
འཕགས་པའི་སྐྱེ་བོ་ནི་དྲང་སྲོང་གི་ཟས་ཟ་སྟེ། ཁྲག་དང་ཤ་མི་ཟ་བས། དེའི་ཕྱིར་
ཡང་བྱང་ཆུབ་སེམས་དཔས་ཤ་མི་ཟའོ། །བློ་གྲོས་ཆེན་པོ་སྐྱེ་བོ་མང་པོའི་སེམས་
རྗེས་སུ་བསྲུང་བའི་ཕྱིར་བསྟན་པ་ལ་སྐུར་བ་སྤང་བར་འདོད་པའི་བྱང་ཆུབ་སེམས་
དཔའ་སྙིང་རྗེའི་བདག་ཉིད་ཅན་གྱིས་ཤ་མི་བཟའ་འོ། །དེ་འདི་ལྟ་སྟེ། བློ་གྲོས་ཆེན་
པོ་འཇིག་རྟེན་ན་བསྟན་པ་ལ་སྐུར་བར་སྨྲ་བ་དག་ཡོད་དེ། ཀྱེ་མ་འདི་དག་གི་དགེ་
སྦྱོང་ཉིད་ནི་ཅི་ཞིག་ཡོད། འདི་དག་གི་ཚངས་པར་འཇུག་པའང་ག་ལ་ཡོད་དེ། དེ་
ལྟར་འདི་དག་ནི་སྔོན་གྱི་དྲང་སྲོང་གི་ཟས་བོར་ནས་ཤ་ཟན་བཞིན་དུ་ཤའི་ཟས་ཀྱིས་
ལྟོ་གང་ཞིང་ནམ་མཁའ་དང༌། ས་དང༌། ཆུ་ལ་གནས་པའི་འགྲོ་བ་ཕྲ་མོ་སྐྲག་པར་
བྱེད་པ་རྣམས་འཇིག་རྟེན་འདི་དག་ཀུན་ཏུ་རྒྱུའོ། །འདི་དག་གི་དགེ་སྦྱོང་ཉིད་ནི་
ཉམས་སོ། །
འདི་དག་གི་སྡིག་པ་སྤངས་བ་ཉིད་ནི་ཞིག་གོ །འདི་དག་ལ་ནི་ཆོས་ཀྱང་མེད་འདུལ་
བའང་མེད་དོ་ཞེས་དེ་ལྟར་སྡང་བའི་སེམས་འཆང་བ་རྣམས་རྣམ་པ་དུ་མས་བསྟན་
343



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
པ་ལ་སྐུར་ཏོ། །དེའི་ཕྱིར་བློ་གྲོས་ཆེན་པོ་སྐྱེ་བོ་མང་པོའི་སེམས་རྗེས་སུ་བསྲུང་བའི་
ཕྱིར་བསྟན་པ་ལ་སྐུར་བ་སྤང་བར་འདོད་པའི་བྱང་ཆུབ་སེམས་དཔའ་སྙིང་བརྩེ་བའི་
བདག་ཉིད་ཅན་གྱིས་ཤ་ཐམས་ཅད་མི་བཟའོ། །བློ་གྲོས་ཆེན་པོ་ཤི་བའི་རོ་དྲི་མི་
ཞིམ་ཞིང་མི་འཕྲོད་པ་དང་མཚུངས་པའི་ཕྱིར་ཡང་བྱང་ཆུབ་སེམས་དཔས་ཤ་མི་་་་་
བཟའོ༑ ་་བློ་གྲོས་ཆེན་པོ་མི་ཤི་བའི་ཤ་བསྲེགས་པ་དང༌། དེ་མ་ཡིན་པ་སྲོག་
ཆགས་གཞན་གྱི་ཤ་བསྲེགས་པར་ཡང་དྲིའི་ཁྱད་པར་གང་ཡང་མེད་དེ། དེ་གཉིས་
ཀ་དྲི་མི་ཞིམ་པར་མཚུངས་སོ། །དེའི་ཕྱིར་ཡང་བློ་གྲོས་ཆེན་པོ་རྣལ་འབྱོར་ཅན་
གཙང་བར་འདོད་པའི་བྱང་ཆུབ་སེམས་དཔས་ཤ་ཐམས་ཅད་མི་བཟའོ། །བློ་གྲོས་
ཆེན་པོ་དུར་ཁྲོད་པ་རྣམས་དང༌། དགོན་པ་ནགས་འདབས་མི་མ་ཡིན་པ་རྒྱུ་བ་བས་
མཐའི་མལ་སྟན་ལ་གནས་པའི་རྣལ་འབྱོར་བ། རྣལ་འབྱོར་ལ་སྤྱོད་པ་བྱམས་པ་ལ་
གནས་པ་རྣམས་དང༌། རིག་སྔགས་འཆང་བ། རིག་སྔགས་གྲུབ་པར་འདོད་པ་
རྣམས་ཀྱི་རིག་སྔགས་སྒྲུབ་པ་དང༌། ཐར་བ་ལ་བགེགས་བྱེད་པའི་ཕྱིར་ཐེག་པ་ཆེན་
པོ་ལ་ཞུགས་པའི་རིགས་ཀྱི་བུ་དང་། རིགས་ཀྱི་བུ་མོ་རྣམས་ཀྱི་རྣལ་འབྱོར་སྒྲུབ་པ་
ཐམས་ཅད་ཀྱི་བར་ཆད་བྱེད་པར་འགྱུར་བར་རྗེས་སུ་མཐོང་ནས་བདག་དང་གཞན་
གྱི་ལུས་ལ་ཕན་པར་འདོད་པའི་བྱང་ཆུབ་སེམས་དཔས་ཤ་ཐམས་ཅད་མི་བཟའོ། །
གཟུགས་ལ་དམིགས་པ་རྣམ་པར་ཤེས་པའི་རྐྱེན་གྱིས་ཆགས་པ་སྐྱེད་པའི་ཕྱིར་ཡང་
འབྱུང་པོ་ཐམས་ཅད་བདག་ཏུ་གྱུར་བ་སྙིང་བརྩེ་བའི་བདག་ཉིད་ཅན་གྱི་བྱང་ཆུབ་
སེམས་དཔས་ཤ་ཐམས་ཅད་མི་བཟའོ། །བློ་གྲོས་ཆེན་པོ་དེ་ལ་ལྷ་རྣམས་ཀྱང་སྤོང་
བའི་ཕྱིར་བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་ཤ་ཐམས་ཅད་
མི་བཟའོ། །བློ་གྲོས་ཆེན་པོ་ཚེ་འདི་ཉིད་ལའང་དེའི་ཁ་ཤིན་ཏུ་དྲི་མི་ཞིམ་པར་འགྱུར་
བའི་ཕྱིར་བྱང་ཆུབ་སེམས་དཔས་ཤ་ཐམས་ཅད་མི་བཟའོ། །
344



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
སྡུག་བསྔལ་ཞིང་ཉལ་བ་དང་། སྡུག་བསྔལ་ཞིང་སད་པ་དང་། སྡིག་པའི་རྨི་ལམ་སྤུ་
གཡོ་བར་བྱེད་པ་མཐོང་བ་དང༌། ཁྱིམ་སྟོང་པ་ན་འདུག་ཅིང་གཅིག་པུ་དབེན་པར་
གནས་པའི་ཚེ་ཡང་དེ་ལ་མདངས་འཕྲོག་པའི་མི་མ་ཡིན་པ་རྣམས་མདངས་འཕྲོག་
པ་དང་། བར་བར་སྡང་བ་དང་། གློ་བུར་དུ་འཇིགས་ཤིང་སྐྲག་པར་འགྱུར་བ་དང་།
ཟས་ཚོད་མི་ཟིན་ཏེ་ཟོས་པ་དང་། འཐུངས་པ་དང་། འཆོས་པ་དང༌། མྱངས་པའི་
བཅུད་ལེགས་པར་འཇུ་བའི་འཚག་ཏུ་མི་འགྱུར་བ་དང་། ལྟོ་སྲིན་བུ་སྐྱེས་པ་དང༌། །
མཛེ་མང་པོའི་གཞིར་འགྱུར་བ། ནད་མང་བར་བྱེད་པ་ཡིན། མི་འཕྲོད་པའི་འདུ་
ཤེས་ཀྱང་མི་འཐོབ་སྟེ། ངས་ཁ་ཟས་ནི་བུའི་ཤ་དང་། སྨན་བཞིན་དུ་བཤད་ལ། བློ་
གྲོས་ཆེན་པོ་འཕགས་པ་མ་ཡིན་པའི་སྐྱེ་བོས་བསྙེན་པ། འཕགས་པའི་སྐྱེ་བོས་རྣམ་
པར་སྤངས་པ། ཉེས་པ་དུ་མ་འཐོབ་པར་བྱེད་པ། ཡོན་ཏན་དུ་མས་རྣམ་པར་སྤངས་
པ། དྲང་སྲོང་མ་ཡིན་པའི་ཟས་མི་བསོད་པ་མི་རུང་བའི་ཟས། ཤ་དང་ཁྲག་རྣམས་
ཇི་ལྟར་སློབ་མ་རྣམས་ལ་གནང་བར་བྱ། བློ་གྲོས་ཆེན་པོ། ངས་ནི་འཕགས་པའི་སྐྱེ་
བོས་རྣམ་པར་མ་སྤངས་པ། ཡོན་ཏན་མང་པོ་འཐོབ་པར་བྱེད་པ། ཉེས་པ་མང་པོ་
རྣམ་པར་སྤངས་པ། སྔོན་གྱི་དྲང་སྲོང་གི་ཁ་ཟས་བསོད་པ། འབྲས་དང་། ནས་དང་།།
གྲོ་དང་། སྲན་མ་སྡེའུ་དང༌། བལ་སྲན་དང་། སྲན་ཆུང་ལ་སོགས་པ་དང་། མར་
དང་༑ འབྲུ་མར་དང་། སྦྲང་རྩི་དང་། དྭགས་དང་། བུ་རམ་དང་། ཁ་འདའ་དང༌། །
ཤ་ཁུར་ལ་སོགས་པའི་ཟས་རྣམས་འོས་ཤིང་བརྟགས་པ་ཡིན་ཞེས་གནང་ན། བློ་
གྲོས་ཆེན་པོ་མ་འོངས་པའི་དུས་ན། སྐྱེས་བུ་བླུན་པོ་འདུལ་བ་ལ་རྣམ་པར་རྟོག་པ། །
རྣམ་པ་མང་པོ་སྨྲ་བ་ཤ་ཟན་གྱི་རིགས་ཀྱི་བག་ཆགས་ཀྱིས་བསྒོས་པ་རོ་ལ་སྲེད་པ་
ལ་ཤིན་ཏུ་ཆགས་པ། ཁ་ཅིག་ནི་འདི་བསོད་པའི་ཁ་ཟས་ཡིན་པར་འཛིན་ཏེ། བློ་
གྲོས་ཆེན་པོ་སྔོན་གྱི་རྒྱལ་བ་ལ་བྱ་བ་བྱས་པ། དགེ་བའི་རྩ་བ་བསྐྱེད་པ། དད་པ་
345



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཅན་རྣམ་པར་རྟོག་པ་མི་མངའ་བ། ཤཱཀྱའི་རིགས་ཀྱི་བུ། མིའི་རིགས་ཀྱི་བུ་དང༌། །
རིགས་ཀྱི་བུ་མོ་ལུས་དང༌། སྲོག་དང་། ལོངས་སྤྱོད་ལ་མ་ཆགས་པ། རོ་ལ་མ་ཞེན་
པ༑ རོ་ལ་མི་བརྐམ་པ། སྙིང་རྗེ་ཅན། འབྱུང་པོ་ཐམས་ཅད་བདག་བཞིན་དུ་རེད་
པར་ འདོད་ པ། སེམས་ཅན་ཐམས་ཅད་ལ་བུ་གཅིག་བཞིན་དུ་སྡུག་པར་ལྟ་བའི་བྱང་
ཆུབ་སེམས་དཔའ་སེམས་དཔའ་ཆེན་པོ་རྣམས་ནི་དེ་སྙམ་དུ་འཛིན་པར་བཤད་དོ། །
བློ་གྲོས་ཆེན་པོ་སྔོན་འདས་པའི་དུས་ན། རྒྱལ་པོ་སེང་གེ་འབངས་བཟངས་ཞེས་བྱ་
བ་ཞིག་བྱུང་སྟེ། དེ་ཟས་སུ་ཤ་ཟོས་ཤིང་མ་འོས་པར་བསྟེན་པས་རོ་ལ་སྲེད་ཅིང་
ཆགས་པ་ལ་འདུན་པའི་ཕྱིར་མིའི་ཤའང་ཟོས་པར་གྱུར་ནས། དེའི་ཕྱིར་མཛའ་བོ་
དང༌། བློན་པོ་དང་། གཉེན་དང་། གཉེན་འདབ་ཀྱི་སྐྱེ་བོའི་ཚོགས་ཀྱིས་ཀྱང་སྤངས་
བར་གྱུར་ན། གྲོང་ཁྱེར་བ་དང་། ཡུལ་གྱི་འགྲོ་བ་རྣམས་ཀྱིས་ལྟ་ཅི་སྨོས་ཏེ། བདག་
གི་སྲིད་དང་ཡུལ་ཡོངས་སུ་བཏང་བའི་ཕྱིར་རབ་ཏུ་ཉོན་མོངས་པར་གྱུར་ཏོ། །བློ་
གྲོས་ཆེན་པོ་དབང་པོས་ཀྱང་སྔོན་ལྷའི་དབང་པོ་ཐོབ་པར་གྱུར་ནས་ཤ་ཟ་བའི་བག་
ཆགས་ཀྱི་ཉེས་པས་ཁྲའི་གཟུགས་སུ་བྱས་ནས་ལས་ཀུན་པ་བྱ་ཐི་བི་གཟུགས་དང་
ཆ་བྱད་འཆང་བ་ཤིན་ཏུ་གཙེས་པར་གྱུར་ཏེ། རྒྱལ་པོ་ཞི་ལྡན་ཉེས་པ་མེད་པ་འབྱུང་
བོ་ལ་སྙིང་བརྩེ་བ་ཅན་ཉིད་ཀྱང་སྲང་ལ་བཏབ་ཅིང་སྡུག་བསྔལ་ཆེན་པོ་ཐོབ་པར་
བྱས་སོ། །བློ་གྲོས་ཆེན་པོ་དེ་ལྟར་ཚེ་དུ་མར་གོམས་ཤིང་ལྷའི་དབང་པོ་བརྒྱ་བྱིན་དུ་
གྱུར་ཀྱང་བདག་དང་གཞན་ལ་ཉེས་པ་འཐོབ་པར་བྱེད་པར་འགྱུར་ན་གཞན་དག་ལྟ་
ཅི་སྨོས། བློ་གྲོས་ཆེན་པོ་མིའི་དབང་པོར་གྱུར་པ་གཞན་རྣམས་ཀྱང་རྟ་ཤུགས་ཆེན་
པོས་ཁྱེར་ནས་འབྲོག་དགོན་པ་ན་འཁྱམ་འཁྱམ་པ་ལས་སྲོག་གི་རིམ་གྲོའི་ཕྱིར་སེང་
གེ་མོ་དང་འཚོགས་པར་གྱུར་ཏེ། བུ་དག་ཀྱང་སྐྱེས་པར་གྱུར་ཏོ། །སེང་གེ་དང་
འགྲོགས་པའི་རྒྱུས་རྒྱལ་པོའི་བུ་རྐང་བཀྲ་ལ་སོགས་པའང་སྔོན་གྱི་ཚེ་རབས་ལ་ཤ་
346



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཟ་བའི་ཉེས་པའི་བག་ཆགས་ཀྱིས་མིའི་དབང་པོར་གྱུར་ཀྱང་ཤ་ཟ་བར་གྱུར་ཏོ། །
བློ་གྲོས་ཆེན་པོ་ཚེ་འདི་ཉིད་ལའང་ཁྱིམ་བདུན་པའི་གྲོང་ནི་ཤ་ལ་ཤིན་ཏུ་བརྐམ་ཞིང་
མི་འོས་པར་བསྟེན་ན། མི་ཤ་ཟ་བའི་ཕྲ་མེན་ཕ་དང༌། ཕྲ་མེན་མ་མ་རུངས་པ་དག་
ཏུ་སྐྱེའོ། །བློ་གྲོས་ཆེན་པོ་དེ་དག་ཚེ་བརྗེས་ནས་ཀྱང་ཤའི་རོ་ལ་ཆགས་པ་དེ་ཉིད་
ཀྱིས་སེང་གེ་དང༌། སྟག་དང༌། གཟིག་དང༌། སྤྱང་ཀི་དང༌། ཏ་རཀྟ་དང༌། བྱི་ལ་
དང༌། ཝ་དང༌། འུག་པ་ཤ་མང་པོ་ཟ་བའི་སྐྱེ་གནས་དང༌། ཤ་མང་དུ་ཟ་བའི་སྲིན་
པོ་ལ་སོགས་པ་ཤིན་ཏུ་གཏུམ་པའི་སྐྱེ་གནས་སུ་ཡང་ལྟུང་བར་བྱེད་དོ། ། དེ་
དེར་ལྟུང་བ་རྣམས་མིའི་སྐྱེ་གནས་ཀྱང་འཐོབ་པར་དཀའ་ན་མྱ་ངན་ལས་འདས་པ་
ལྟ་ཅི་སྨོས་ཏེ། བློ་གྲོས་ཆེན་པོ་ཤ་ཟ་བའི་ཉེས་པ་ཡང་དེ་དག་ལ་སོགས་པ་ཡིན་ན།
ཤིན་ཏུ་བསྙེན་པ་རྣམས་ལྟ་ལ་ལོས་ཀྱང་སྐྱེ་མོད། ཕྱིར་བཟློགས་པས་ན་ཡོན་ཏན་
ཤིན་ཏུ་མང་ན། བློ་གྲོས་ཆེན་པོ་བྱིས་པ་སོ་སོའི་སྐྱེ་བོ་རྣམས་ཀྱིས་ནི་ཡོན་ཏན་དང་།
ཉེས་པ་འདི་དག་དང༌། གཞན་ཡང་ཁོང་དུ་མི་ཆུད་དོ། །བློ་གྲོས་ཆེན་པོ་ཡོན་ཏན་
དང་ཉེས་པ་འདི་དག་ལ་སོགས་པ་མཐོང་བའི་ཕྱིར་བྱང་ཆུབ་སེམས་དཔའ་སྙིང་་་་་
བརྩེ་བའི་བདག་ཉིད་ཅན་གྱིས་ཤ་ཐམས་ཅད་མི་བཟའ་བར་བཤད་དོ། །བློ་གྲོས་
ཆེན་པོ་གལ་ཏེ་ཇི་ལྟར་ཡང་སུའང་ཤ་མི་ཟ་ན་ནི་དེའི་ཕྱིར་སྲོག་ཆགས་རྣམས་ཀྱང་
གསོད་པར་མི་འགྱུར་ན། བློ་གྲོས་ཆེན་པོ་སྲོག་ཆགས་ཉེས་པ་མེད་པར་རིན་གྱི་ཕྱིར་
བསད་པ་ནི་ཕལ་ཆེའི་དེ་ལས་གཞན་གྱི་ཕྱིར་ནི་ཉུང་ངོ། །
བློ་གྲོས་ཆེན་པོ་རོ་ལ་སྲེད་པ་ནི་ཤིན་ཏུ་མི་བཟད་པ་ཡིན་ཏེ། དེ་ལ་ཤིན་ཏུ་བསྙེན་
པས་མིའི་ཤ་དག་ཀྱང་མིས་བཟའ་བར་གྱུར་ན། རི་དྭགས་དང༌། ཕྱུགས་དང༌། བྱ་
དང་། སྲོག་ཆགས་ལས་བྱུང་བའི་ཤ་དེ་དག་ལྟ་ཅི་སྨོས། བློ་གྲོས་ཆེན་པོ་ཤའི་རོ་ལ་
སྲེད་པས་གཟིར་བ་རྣམས་ཀྱིས་རྒྱ་དང་འཁྲུལ་འཁོར་འདི་དག་དེ་ལྟ་དེ་ལྟར་བཅའ་
347



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
སྟེ་དེ་དག་གིས་ནི་བྱ་བ་དང་། ཤན་པ་དང་། ཉ་བ་ལ་སོགས་པས་ནམ་མཁའ་ལ་རྒྱུ་
བ་དང་། ས་ལ་འགྲོ་བ་དང་། ཆུ་ལ་རྒྱུ་བའི་སྲོག་ཆགས་ཉེས་པ་མེད་པ་རྣམས་རྣམ་
པ་དུ་མས་གསོད་པར་བྱེད་དོ། །བློ་གྲོས་ཆེན་པོ་འོན་ཀྱང་རྔོན་པར་གྱུར་པའི་སེམས་
གཏུམ་པ་ཅན་སྲིན་པོ་ལྟར་སྙིང་རྗེ་མེད་པ་རྣམས་སྲོག་ཆགས་སུ་འདུ་ཤེས་པས་་་་་་་
གསོད་ཅིང་ཟ་ཡང་སྙིང་རྗེ་ནམ་ཡང་མི་སྐྱེའོ། །བློ་གྲོས་ཆེན་པོ་གང་ཉེ་བར་བཟུང་སྟེ་
ཉན་ཐོས་རྣམས་ལ་གནང་བར་བྱ་བ་མ་བྱས་པ་དང་། བྱེད་དུ་མ་བཅུག་པ་དང་། མ་
བརྟགས་པ་ཞེས་བྱ་བའི་ཤ་ཡང་རུང་བ་མེད་ན། བློ་གྲོས་ཆེན་པོ་མ་འོངས་པའི་དུས་
ན་ང་ཉིད་ཀྱི་བསྟན་པ་ལ་རབ་ཏུ་བྱུང་ཞིང་ཤཱཀྱའི་སྲས་ཀྱི་ཡིན་ནོ་ཞེས་ཁས་ལེན་པ་
ངུར་སྨྲིག་གི་རྒྱལ་མཚན་ཐོགས་པ། སྐྱེས་བུ་གླེན་པ་ལོག་པའི་རྟོག་གེས་སེམས་
ཉམས་པར་གྱུར་བ། འདུལ་བ་ལ་རྣམ་པ་མང་པོར་རྣམ་པར་རྟོག་པ། སྨྲ་བའི་འཇིག་
ཚོགས་ལ་ལྟ་བ་རྒྱས་པ། རོའི་སྲེད་པ་ལ་ཆགས་པ་རྣམས་ཤ་ཟ་བའི་གཏན་ཚིགས་
སུ་སྣང་བ། དེ་དང་དེ་དག་སྟོན་ཏེ། ང་ལ་ཡང་ཡང་དག་པ་མ་ཡིན་པར་སྐུར་བ་
འདེབས་པར་སེམས་སོ། །དོན་བྱུང་བའི་གླེང་གཞི་དེ་དང་དེ་དག་ལ་བརྟགས་ནས་
སྨྲ་སྟེ། དོན་བྱུང་བ་འདི་ནི་གླེང་གཞི་ལས་བཅོམ་ལྡན་འདས་ཀྱིས་ཤའི་ཟས་གནང་
སྟེ་རུང་བའང་ཡིན། ཁ་ཟས་བསོད་པར་ཡང་གསུངས་ཏེ། དེ་བཞིན་གཤེགས་པ་
ཉིད་ཀྱིས་ཀྱང་གསོལ་ཅེའོ་ཞེས་ཟེར་རོ། །
བློ་གྲོས་ཆེན་པོ་མདོ་གང་ལས་བསྙེན་པར་གནང་བ་མེད་དེ། ཟས་བསོད་པའི་ནང་
དུའང་རུང་བར་མ་བཤད་དོ། །བློ་གྲོས་ཆེན་པོ་གལ་ཏེ་ངས་གནང་བར་བྱ་བར་
འདོད་དམ། ངའི་ཉན་ཐོས་རྣམས་ཀྱིས་བསྙེན་པར་རུང་བ་ཞིག་ཡིན་ན་ནི། བྱམས་
པས་གནས་པའི་རྣལ་འབྱོར་ཅན་དུར་ཁྲོད་པ་རྣམས་དང༌། ཐེག་པ་ཆེན་པོ་ལ་ཡང་
དག་པར་ཞུགས་པའི་རིགས་ཀྱི་བུ་དང༌། རིགས་ཀྱི་བུ་མོ་རྣམས་ལ་སེམས་ཅན་
348



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཐམས་ཅད་བུ་གཅིག་བཞིན་དུ་འདུ་ཤེས་བསྒོམ་པའི་ཕྱིར་ཤ་ཐམས་ཅད་ཟ་་་་་་་
གཅོད་པར་ཡང་བྱས་སོ། །བློ་གྲོས་ཆེན་པོ་ངས་ནི་རིགས་ཀྱི་བུ་དང་རིགས་ཀྱི་བུ་མོ་
ཆོས་འདོད་པ་ཐེག་པ་ཐམས་ཅད་ལ་རབ་ཏུ་ཞུགས་པ་རྣམས་དང་། དུར་ཁྲོད་པ་
བྱམས་པ་ལ་གནས་པ་དགོན་པ་པ་རྣལ་འབྱོར་ལ་སྤྱོད་པ་རྣམས་ཀྱི་རྣལ་འབྱོར་ཐམས་
ཅད་སྒྲུབ་པ་དང་སེམས་ཅན་ཐམས་ཅད་བུ་བཞིན་དུ་འདུ་ཤེས་བསྒོམ་པའི་ཕྱིར། །
ཤ་ཐམས་ཅད་གཅོད་པར་ཡང་བྱས་སོ། །
བསྟན་པ་བརྗོད་པ་དེ་དང་དེ་ལ་བསླབ་པའི་གཞི་རིམ་པས་བཅའ་བ་སྐས་ཀྱི་གདང་
བུ་བྲེ་བའི་ཚུལ་དུ་རྣམ་གསུམ་བཅས་ནས་དེའི་ཆེད་དུ་བྱས་པ་རྣམས་ཀྱང་བཀག་སྟེ་
དེའི་ཕྱིར་རང་བཞིན་གྱིས་ཤི་བ་བཅུའི་ཤ་ནི་མ་བཀག་མོད་ཀྱི། འདིར་ནི་ཐམས་
ཅད་ཀྱི་ཐམས་ཅད་དུ་ཀུན་ཐབས་མེད་པར་རིལ་གྱིས་བཀག་སྟེ། དེ་ལྟར་བློ་གྲོས་
ཆེན་པོ། ངས་ཤའི་ཟས་ནི་སུ་ལའང་མ་གནང་། མི་གནང༌། གནང་བར་མི་འགྱུར་
ཏེ༑ བློ་གྲོས་ཆེན་པོ་རབ་ཏུ་བྱུང་བ་རྣམས་ལ་ཤའི་ཟས་ནི་མི་རུང་བར་བཤད་དོ། །
བློ་གྲོས་ཆེན་པོ་གང་ཡང་ང་ལ་དེ་བཞིན་གཤེགས་པས་ཀྱང་གསོལ་ཏོ་ཞེས་སྐུར་བ་
འདེབས་པར་སེམས་པ་དེ་ཡང་བློ་གྲོས་ཆེན་པོ་སྐྱེས་བུ་བླུན་པོ་རང་གི་ལས་ཀྱི་ཉེས་
པའི་སྒྲིབ་པ་ལ་གནས་པ་དེ་དག་ལ་ཡུན་རིང་པོར་དོན་མེད་པ་དང༌། གནོད་པ་དང་།
མི་བདེ་བ་སྒྲུབ་པར་འགྱུར་རོ། །
བློ་གྲོས་ཆེན་པོ་ངའི་འཕགས་པའི་ཉན་ཐོས་རྣམས་ནི་ཁ་ཟས་ཐ་མལ་པའང་མི་ཟ་ན་
ཤ་དང་ཁྲག་གི་ཟས་མི་རུང་བ་ལྟ་ཅི་སྨོས། བློ་གྲོས་ཆེན་པོ་ངའི་ཉན་ཐོས་དང་། རང་
སངས་རྒྱས་དང་། བྱང་ཆུབ་སེམས་དཔའ་རྣམས་ནི་ཆོས་ཀྱི་ཟས་ཟ་སྟེ། ཟང་ཟིང་གི་
ཟས་ནི་མ་ཡིན་ན། དེ་བཞིན་གཤེགས་པ་རྣམས་ལྟ་ཅི་སྨོས། བློ་གྲོས་ཆེན་པོ་དེ་
བཞིན་གཤེགས་པ་རྣམས་ནི་ཆོས་ཀྱི་སྐུ། ཆོས་ཀྱི་ཟས་ཀྱིས་གནས་པ་ཡིན་ཏེ། ཟང་
349



དངལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཟིང་གི་སྐུ་མ་ཡིན། ཟང་ཟིང་གི་ཟས་ཐམས་ཅད་ཀྱིས་གནས་པ་མ་ཡིན་ཏེ། སྲིད་པ་
དང་སྲིད་པའི་ཡོ་བྱད་ལ་སྲེད་པས་ཚོལ་བའི་བག་ཆགས་ཐམས་ཅད་སྤངས་ཤིང་་་་་་
ཉོན་མོངས་པའི་ཉེས་པའི་བག་ཆགས་ཐམས་ཅད་མེད་པ། སེམས་དང་ཤེས་རབ་
ཤིན་ཏུ་རྣམ་པར་གྲོལ་བ། ཐམས་ཅད་མཁྱེན་པ། ཐམས་ཅད་གཟིགས་པ། སེམས་
ཅན་ཐམས་ཅད་ལ་བུ་གཅིག་པ་དང་མཚུངས་པར་གཟིགས་ཤིང་ཐུགས་རྗེ་ཆེན་པོ་
དང་ལྡན་པའོ། །དེ་ལྟར་བློ་གྲོས་ཆེན་པོ་ང་ནི་སེམས་ཅན་ཐམས་ཅད་ལ་བུ་གཅིག་
བཞིན་གྱི་འདུ་ཤེས་དང་ལྡན་པ་ཡིན་ན། ཇི་ལྟར་བདག་གི་བུའི་ཤ་བཟའ་བར་ཉན་
ཐོས་རྣམས་ལ་གནང་བར་བྱ། རང་གིས་བཟའ་བ་ལྟ་ཅི་སྨོས་ཏེ། ངས་ཉན་ཐོས་
རྣམས་ལ་གནང་བ་དང་། བདག་ཉིད་ཀྱིས་ཟོས་སོ་ཞེས་བྱ་བ་འདི་ནི་བློ་གྲོས་ཆེན་
པོ་གནས་མེད་དོ། །དེ་ལ་འདི་སྐད་ཅེས་བྱ་སྟེ། བྱང་ཆུབ་སེམས་དཔའ་སེམས་ཆེན་
གྱིས༑ ༑ཆང་དང་ཤ་དང་སྒོག་བཙོང་དག །བཟའ་ཞིང་བཏུང་བར་མི་བགྱི་བ། །
རྒྱལ་བ་ཁྱུ་མཆོག་བཤད་དུ་གསོལ། །དྲི་ང་འཕགས་པ་མིན་པས་བསྙེན། །མི་སྙན་
པ་ཡང་བྱེད་པ་སྟེ། །ཤ་ནི་གཅན་གཟན་རྣམས་ཀྱི་ཟས། །བཟར་མི་རུང་བར་ཐུབ་
ཆེན་གསུངས། །ཟོས་ན་ཉེས་པ་གང་ཡིན་དང༌། །མ་ཟོས་པ་ཡི་ཡོན་ཏན་དག །ཤ་
ཟ་དེ་ལ་གང་ཡོད་པ། །བློ་གྲོས་ཆེན་པོས་ཤེས་པར་གྱིས། །འཁྲུལ་བ་དང་ནི་གཉེན་
བཤེས་དང༌། །ཁུ་ཆུ་ཁྲག་ལས་བྱུང་བའི་ཕྱིར། །འབྱུང་བོ་རྣམས་ནི་དངངས་འགྱུར་
བས༑ ༑རྣལ་འབྱོར་ཅན་གྱིས་ཤ་མི་བཟའ། །ཤ་རྣམས་དང་ནི་སྒོག་བཙོང་དག ། །
ཆང་དག་རྣམ་པ་སྣ་ཚོགས་དང༌། །ཀེའུ་དང་སྒོག་སྐྱ་དེ་བཞིན་ཏེ། །རྣལ་འབྱོར་ཅན་
གྱིས་རྟག་ཏུ་སྤང་། །འབྲུ་མར་གྱིས་ཀྱང་བྱུག་པ་སྤང་། །ཁྲི་ལ་རྟེན་འཆའི་སེམས་
ཅན་རྣམས། །བུ་ག་བུ་གར་འཇིག་འགྱུར་ཕྱིར། །ཁྲི་ལ་ཉལ་བར་མི་བྱའོ། ། །
ཟས་ལས་དྲེགས་པ་སྐྱེ་བར་འགྱུར། །རྟོག་པ་དྲེགས་ལས་བྱུང་བ་སྟེ། །རྟོག་པས་
350



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
འདོད་ཆགས་རབ་ཏུ་བསྐྱེད། །དེ་ཡི་ཕྱིར་ན་བཟར་མི་བྱ། །རྟོག་པ་ལས་ནི་འདོད་
ཆགས་བསྐྱེད། །འདོད་ཆགས་ལས་ནི་སེམས་རྨོངས་ བྱེད། །རྨོངས་པས་འདུ་བར་
རབ་ཏུ་འགྱུར། །སྐྱེ་སྟེ་འགྲོལ་བར་མི་འགྱུར་རོ། །ཁེ་ཡི་ཕྱིར་ནི་སེམས་ཅན་གསོད།།
ཤ་ཡི་ཕྱིར་ནི་ནོར་སྦྱིན་བྱེད། །དེ་དག་གཉིས་ཀ་སྡིག་ལས་ཅན། །འོ་དོད་འབོད་ལ་
སོགས་པར་བཙོ། །གང་གིས་ཐུབ་པའི་ཚིག་འདས་ཏེ། །བསམ་པ་ངན་པ་ཤ་ཟ་ན།།
འཇིག་རྟེན་གཉིས་ནི་གཞིག་པའི་ཕྱིར། །ཤཱཀྱའི་བསྟན་པས་བརྟུལ་ཞུགས་བླངས།།
ཤིན་ཏུ་མི་བཟད་དམྱལ་བར་ཡང་། །སྡིག་གི་ལས་ཅན་དེ་དག་འདོང༌། །མ་རུངས་
འོ་དོད་འབོད་སོགས་སུ། །ཤ་ཟ་དེ་དག་བཙོ་བར་འགྱུར། །རྣམ་གསུམ་དག་པའི་ཤ་
རྣམས་ནི། །མ་བརྟགས་པ་དང་མ་བསླངས་དང༌། །མ་བསྐུལ་བ་ཡང་ཡོད་མེད་
པས༑ ༑དེ་བས་ཤ་ནི་མི་བཟའོ། །རྣལ་འབྱོར་ཅན་གྱིས་ཤ་མི་བཟའ། །ང་དང་
སངས་རྒྱས་དག་གིས་བཤད། །སེམས་ཅན་གཅིག་ལ་གཅིག་ཟ་བ། །ཤ་ཟན་དག་
གི་རིགས་སུ་སྐྱེ། །དྲི་མི་ཞིམ་ཞིང་སྨད་པ་དང༌། །སྨྱོན་པ་རྣམས་སུ་སྐྱེ་བར་འགྱུར། །
གདོལ་བ་སྨེ་ཤ་ཅན་རིགས་དང་། །བཙོ་བླག་མཁན་དུ་ཡང་ཡང་སྐྱེ། །ཕྲ་མེན་
རིགས་ཀྱི་སྐྱེ་གནས་དང་། །ཤ་ཟའི་རིགས་སུ་སྐྱེ་བར་འགྱུར། །མི་ཡི་ཐ་མ་དེ་དག་
ནི༑ ༑སྲིན་དང་བྱི་ལའི་མངལ་དུ་སྐྱེ། །གླང་པོའི་རྩལ་དང་སྤྲིན་ཆེན་དང༌། །མྱ་ངན་
འདས་དང་སོར་ཕྲེང་དང་། །ལང་ཀར་གཤེགས་པའི་མདོ་ལས་ཀྱང༌། །ངས་ནི་ཤ་
ཡང་རྣམ་པར་སྨད། །སངས་རྒྱས་བྱང་ཆུབ་སེམས་དཔའ་དང༌། །ཉན་ཐོས་རྣམས་
ཀྱིས་སྨད་པ་ལ། །ངོ་མི་ཚ་བར་ཟ་བ་ནི། །རྟག་ཏུ་སྨོན་པར་སྐྱེ་བར་འགྱུར། །ཤ་ལ་
སོགས་ པ་སྤངས་པའི་ ཕྱིར། །བྲམ་ཟེའི་ རིགས་ སམ་རྣལ་འབྱོར་ཅན། །ཤེས་རབ་
ཅན་དང་ནོར་ལྡན་པར། །དེ་དག་རྣམས་ནི་སྐྱེ་བར་འགྱུར། །མཐོང་དང་ཐོས་དང་
དོགས་པ་ཡིས། །ཤ་རྣམས་ཐམས་ཅད་རྣམ་པར་སྨད། །ཤ་ཟན་རིགས་སུ་སྐྱེ་པ་ཡི།།
351



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
རྟོག་གེ་པ་རྣམས་མི་ཤེས་སོ། །ཇི་ལྟར་འདོད་ཆགས་ཐར་བ་ལས། །བར་ཆད་བྱེད་
པར་འགྱུར་བ་བཞིན། །དེ་ལྟར་ཤ་དང་ཆང་ལ་སོགས། །བར་ཆད་བྱེད་པར་འགྱུར་
བའོ༑ ༑མ་འོངས་པ་ཡི་དུས་ན་ནི། །ཤ་ཟ་གཏི་མུག་སྨྲ་བ་དག །ཤ་ནི་སྡིག་མེད་
རུང་བའོ་ཞེས། །སངས་རྒྱས་ཀྱིས་ནི་བཤད་ཅེས་ཟེར། །ཟས་ལ་སྨན་དང་འདྲ་བ་
དང༌༑ ་ ལྟ་བུ་ཡི་ཤ་དང་མཚུངས་པ་ཡང་། །རན་པ་དང་ནི་མི་འཕྲོད་པར། །རྣལ་
འབྱོར་ཅན་གྱིས་ཟས་ལ་སྤྱོད། །སེང་གེ་དག་དང་སྟག་རྣམས་དང༌། །ཝ་ལ་སོགས་
དང་འགྲོགས་བྱ་བ། །ངས་ནི་བྱམས་པས་གནས་པ་ལ། །རྟག་པར་རྣམ་པ་ཀུན་ཏུ་
སྨད༑ ༑ཐར་བའི་ཆོས་དང་འགལ་བའི་ཕྱིར། །མི་རྣམས་དངངས་བར་འགྱུར་བའི་
ཤ །དེ་ཕྱིར་བཟའ་བར་མི་བྱ་སྟེ། །འདི་ནི་འཕགས་པའི་རྒྱལ་མཚན་ནོ། །ཞེས་
གསུངས་སོ། ། ། །
དེ་རྣམས་ཀྱི་དོན་ཅུང་ཟད་བཤད་ན་རིག་སྔགས་འཆང་བ་དང་། རིག་སྔགས་འགྲུབ་
པར་འདོད་པ་རྣམས་ཀྱི་ཞེས་སོགས་ནི་བྱ་བའི་རྒྱུད་ལ་སོགས་པའི་རྗེས་སུ་འབྲངས་
པ་རིག་སྔགས་དང་གཟུངས་སྔགས་ལ་སོགས་པ་སྒྲུབ་པར་འདོད་པའོ། །ངས་ཁ་
ཟས་ནི་བུའི་ཤ་སྨན་བཞིན་དུ་བཤད་ལ་ཞེས་པ་ནི། ཤའི་ཟས་ནི་བུའི་ཤ་དང་འདྲ་བ་
དང་འབྲས་ཆན་ལ་སོགས་དྲང་སྲོང་གི་ཟས་ནི་ཕན་པའི་སྨན་དང་འདྲ་ཞེས་པའོ། །
དབང་པོས་ཀྱང་སྔོན་ལྷའི་དབང་པོ་ཐོབ་པར་གྱུར་ནས་ཞེས་པ་ལ་སོགས་པ་ནི། །
སྔོན་ལྷའི་དབང་པོས་ཁྲའི་གཟུགས་སུ་བྱས་ནས་རྒྱལ་པོ་ཞི་ལྡན་གྱི་བསམ་པ་བརྟག་
ཕྱིར་ཕུག་རོན་གཙེས་པ་རྒྱལ་པོ་ལ་སྐྱབས་སུ་སོང་བ་ན། ཁྲུས་འདི་ངའི་ཟས་ཏེ།
འདི་མེད་ན་ང་འཆིའོ་ཟེར་བས་རྒྱལ་པོས་འདིའི་ཤ་དང་མཉམ་པའི་སྲང་ཚད་རང་གི་
ཤ་ལས་བཅལ་ལོ་ཞེས་གསུངས་སོ། །སྲོག་གི་རིམ་གྲོའི་ཕྱིར་སེང་གེ་མོ་དང་་་་
འཚོགས་ཞེས་པ་ནི། དེ་དང་མ་འགྲོགས་ན་དེས་གསོད་པར་འགྱུར་བའི་ཕྱིར་རོ། །
352



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཁྱིམ་བདུན་པའི་གྲོང་ན་ཞེས་པ་ནི། བསྟན་པའི་རྗེས་འཇུག་ལས་དང་པོ་པ་རྣམས་
འགྲོ་བར་བྱ་བ་མ་ཡིན་པའི་ཁྱིམ་བདུན་ཏེ། །ཤན་པ་དང༌། ཆང་འཚོང་དང༌། སྨད་
བཙོང་མ་དང་། བྱ་པ་དང༌། ཉ་པ་དང་། རྒྱལ་པོའི་ཕོ་བྲང་དང༌། དེ་ལས་གཞན་
པའི་རྔོན་པ་ལ་སོགས་རིགས་ངན་གྱི་ཁྱིམ་མམ། ཡང་ན་ལོག་པར་ལྟ་བའི་མུ་སྟེགས་
སྲོག་གི་མཆོད་སྦྱིན་ལ་དགའ་བའི་ཁྱིམ་བདུན་པོ་ཡོད་པའི་གྲོང་ན་ཞེས་པའོ། །ཕྲ་
མེན་ཕ་དང་མ་ནི་གནོད་སྦྱིན་དག་གོ །ཤིན་ཏུ་བསྙེན་པ་རྣམས་ལྟ་ལ་ཞེས་པ་ནི་རྟག་
ཏུ་བསྟེན་པའི་ཉེས་པ་ཆེན་པོར་འགྱུར་པ་ལྟ་ཅི་སྨོས་པའོ། །གང་ཉེ་བར་བཟུང་སྟེ་
ཞེས་པ་ནི་རྣམ་གསུམ་དག་པའི་ཤ་གང་ཡིན་པའོ། །མ་བརྟགས་པ་ཞེས་བྱ་བ་ནི། །
མ་བསམས་ཤིང་བློ་ཡུལ་དུ་མ་བྱས་པའོ། །རུང་བ་མེད་ན་ཞེས་པ་ནི་དངོས་སམ་
བརྒྱུད་ནས་སེམས་ཅན་ལ་གནོད་པར་འགྱུར་བས་ནའོ། །འདུལ་བ་ལ་རྣམ་པ་མང་
པོར་རྟོག་པ་ཞེས་པ་ནི། དོན་འབྱུང་བའི་གླེང་གཞི་ཞེས་སོགས་འོག་ནས་འབྱུང་བ་
རྣམས་ཏེ། དེ་བཞིན་གཤེགས་པས་ཀུན་དགའ་བོར་བསླབ་པ་ཕྲ་མོ་བག་ཡངས་སུ་
བྱ་བར་གསུངས་པས་ཤ་བཟའ་བ་གནང་ངོ་ཞེས་ཟེར་བའོ། །གཏན་ཚིགས་སུ་སྣང་
བ་ཞེས་པའང་དེ་ཉིད་དོ། ། འོ་ན་
བསྟན་པ་བརྗོད་པ་དེ་དང་དེ་ལ་ཞེས་པ་ནི། བདེན་བཞིའི་ཆོས་འཁོར་ནས་རིག་པ་
འཛིན་པའི་སྡེ་སྟོད་བར་གྱི་བསྟན་པའོ། །བསླབ་པའི་གཞི་རིམ་པས་བཅའ་བ་རྣམ་
པ་གསུམ་ནི། སོ་ཐར་དང་བྱང་སེམས་དང་རིག་པ་འཛིན་པའི་བསླབ་གཞིའོ། །ཐུབ་
བསྟན་བྱི་དོར་ལས་ ནི། འདུལ་བ་ལས་ཐོག་མར་མིའི་ཤ་དང་རྨིག་གཅིག་པའི་ཤ་ལ་
སོགས་པ་བཀག་པའི་བསླབ་པ་བཅས། དེ་རྗེས་རྣམ་གསུམ་དག་པའི་ཤ་གནང་
བའི་བསླབ་པ་བཅས་པ་སྟེ། འདུལ་བ་ལས་བཅས་པའི་རིམ་པ་གཉིས་དང༌། ཐེག་
པ་ཆེན་པོ་ལས་སྤྱིར་བཏང་དུ་ཤ་ཙམ་རང་ཤི་ཡན་ཆད་ཐམས་ཅད་བྱང་ཆུབ་སེམས་
353



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
དཔའ་ལ་བཀག་པའི་བསླབ་པ་སྟེ་རྣམ་པ་གསུམ་བཅས་པའོ། །ཞེས་བླ་མ་སྔ་མ་
དག་འཆད་དོ། །ཞེས་ཀྱང་གསུངས་སོ། །རང་ཤི་བ་བཅུ་ནི། ཕྱིའི་འགལ་རྐྱེན་
སེམས་ཅན་དང༌། སེམས་ཅན་མ་ཡིན་པ་ས་ཆུ་མེ་རླུང་འབྱུང་བ་བཞིས་ཤི་བ་སྟེ་ལྔ་
དང་། ནང་གི་འགལ་རྐྱེན་རླུང་མཁྲིས་བད་ཀན་དང་འདུས་པ་སྟེ་ནད་བཞི་དང་། ཚེ་
ཟད་པ་སྟེ་མཐུན་རྐྱེན་མ་ཚང་ནས་ཤི་བ་གང་ཡིན་པ་བཟའ་བའི་ཆེད་དུ་བྱས་པ་མ་
ཡིན་པའོ། །འདིར་ནི་ཐམས་ཅད་ཀྱི་སོགས་ནི། སེམས་ཅན་ལ་དངོས་བརྒྱུད་ཀྱི་
གནོད་པ་ཐག་བསྲིང་བའི་ཕྱིར། སྲོག་ཆགས་ཐམས་ཅད་ཀྱི་ཤ་དུས་ཐམས་ཅད་དུ་
བཟའ་བའི་ཐབས་མེད་པར་ཞེས་འབྲུ་གཉེར་རོ། །
ཚིགས་བཅད་དག་ལས། འཇིག་རྟེན་གཉིས་ཀ་ཞེས་པ་ནི། གསོད་པ་དང་ཉོ་བ་ལ་
སྦྱར་བར་གསུངས། མ་བརྟགས་པ་དང་ཞེས་སོགས་ནི། བཟའ་བྱར་མ་བརྟགས་པ་
སྟེ་མ་བསམས་པ་དང༌། གཞན་ལ་མ་བསླངས་པ་དང༌། གཞན་ལ་མ་བསྐུལ་བའོ།།
ཡོང་མེད་པས་ཞེས་པ་ནི། སྤྱིར་ཤ་བཟའ་བའི་ཉེས་པས་དངོས་སུ་མ་བསྐུལ་ཡང་
བརྒྱུད་ནས་བསྐུལ་པར་འགྱུར་བའི་ཕྱིར་ཞེས་སོ། །རན་པ་དང་ནི་མི་འཕྲོད་པར། །
ཞེས་པ་ནི་སྔར་བསྟན་པའི་དྲང་སྲོང་གི་ཟས་དག་རན་པར་བཟའ་ཞིང་། ཤ་ལ་མི་
འཕྲོད་པའི་འདུ་ཤེས་ཀྱིས་སྤང་ཞེས་པའོ། །ཝ་ལ་སོགས་དང་འགྲོགས་བྱ་བ། ཞེས་
པ་ནི་དེ་དག་ཏུ་སྐྱེ་ཞིང་འགྲོགས་པའོ། །འཕགས་པའི་རྒྱལ་མཚན་ནོ། །ཞེས་པ་ནི།
ཚུལ་ཁྲིམས་ཀྱིས་བརྒྱན་ཅིང་བདུད་ལས་རྒྱལ་བའི་རྒྱལ་མཚན་ནོ། །ཞེས་པའོ། །
རྒྱའི་སློབ་དཔོན་ཝེན་ཧྲི་ཡིས་མཛད་པའི་འགྲེལ་བ་དང་སྦྱར་ནས་བསྒྱུར་བའི་ལང་
གཤེགས་ལས། གཞན་ཡང་བློ་གྲོས་ཆེན་པོ། དེ་ལ་སྲོག་གཅོད་པ་དག་ནི་ཁེ་འདོད་
པའི་ཕྱིར་སྲོག་བཅད་ནས་འཚོང་བར་བྱེད་དོ། །གང་བླན་པོ་ཤ་ཟ་བ་དེ་དག་ནི་རིན་
གྱིས་ཤ་རྣམས་ཉོ་བར་བྱེད་དོ། །སྲོག་གཅོད་པར་བྱེད་པ་དེ་དག་ཁེ་འདོད་པའི་ཕྱིར་
354



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ལྕགས་ཀྱུ་དང་རྒྱ་རྣམས་ཀྱིས་སྲོག་ཆགས་ནམ་མཁའ་ལ་རྒྱུ་པ་དང་། ཆུ་ལ་གནས་
པ་དང༌། ས་ལ་འགྲོ་བ་དག་རྣམ་པ་དུ་མས་གསོད་ཅིང་ཁེ་ཚོལ་བར་བྱེད་དོ།	།བློ་
གྲོས་ཆེན་པོ། བྱེད་དུ་མ་བཅུག་པ་དང༌། མ་བཙལ་བ་དང་། འདུ་ཤེས་མེད་པ་
ཞེས་བྱ་བའི་ཤ་གང་ཡང་མེད་པས་དེའི་ཕྱིར་ཤ་བཟའ་བར་མི་བྱའོ། །བློ་གྲོས་ཆེན་
པོ་ངས་སྔར་ཤ་རྣམ་པ་ལྔ་དང་བཅུ་བཀག་ལ་མདོ་སྡེ་འདིར་ནི་རྣམ་པ་ཐམས་ཅད་་་་
དང་དུས་ཐམས་ཅད་དུ་ཐབས་ཀྱིས་གནང་བ་ཐམས་ཅད་ཀྱང་བཀག་གོ །ཞེས་དང་།
བཅོལ་ཚོལ་འདུ་ཤེས་དེ་མེད་ན། །རྣམ་གསུམ་དག་པའི་ཤ་ཡང་མེད། །རྒྱུ་མེད་
ལས་ནི་ཡོད་མིན་པས། །དེ་ཡི་ཕྱིར་ན་བཟའ་མི་བྱ། །ཞེས་དང༌། བསླབ་བཏུས་སུ་
ལང་གཤེགས་ཀྱི་ལུང་དྲངས་པ་ལས། རྣམ་གསུམ་དག་པའི་ཤ་རྣམས་ནི། །མ་
བརྟགས་པ་དང་མ་བསླངས་དང་། །མ་བསྐུལ་བ་ཡང་སློང་མེད་པས། །དེ་བས་ཤ་
ནི་མི་བཟའ་འོ། །ཞེས་ཚིག་ཅུང་ཟད་མི་འདྲ་བ་ཡོད་དོ། ། དེ་
མྱ་ངན་ལས་འདས་པ་ཆེན་པོའི་མདོ་ལས། །དེ་ནས་འོད་སྲུང་ཆེན་པོ་དང་རུས་
གཅིག་པས་འདི་སྐད་ཅེས་གསོལ་ཏོ། །ཤ་མི་འཚལ་བ་ལ་གཟུད་པ་ནི་ཆེད་ཆེར་
བགྱི་བ་ལགས་ན་ཤ་མི་འཚལ་བ་ལ་ཤ་འཚལ་དུ་སྩལ་ན་ནོངས་པར་མི་འགྱུར་་་་་་
ལགས་སམ། བཀའ་སྩལ་བ། རིགས་ཀྱི་བུ་ལེགས་སོ་ལེགས་སོ། །ཁྱོད་ཀྱིས་ངའི་
དགོངས་པ་རིག་སྟེ། དམ་པའི་ཆོས་སྲུང་བས་ནི་དེ་ལྟར་བྱ་དགོས་སོ། །རིགས་ཀྱི་
བུ་ད་ཕྱིན་ཆད་ངའི་ཉན་ཐོས་རྣམས་ཤ་ཟ་བར་མི་གནང་ངོ༌། །ཡུལ་འཁོར་གྱི་བསོད་
སྙོམས་ནི་བུའི་ཤ་དང་འདྲའོ་ཞེས་བྱ་ན་ཤ་བཟའ་བར་ངས་ཇི་ལྟར་གནང་། ཤ་ཟ་བ་
ནི་བྱམས་པ་ཆེན་པོ་འཆད་པར་འགྱུར་རོ། །ཞེས་ངས་བསྟན་ཏོ། །གསོལ་བ། །
བཅོམ་ལྡན་འདས་འོ་ན་ཇི་ལྟར་མུ་གསུམ་ཡོངས་སུ་དག་པའི་ཤ་བཟའ་བར་གནང་
ལགས༑ བཀའ་སྩལ་བ། མུ་གསུམ་ཡོངས་སུ་དག་པ་འདི་ནི་ངས་རིམ་གྱིས་བསླབ་
355



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་པགསུང་འབུམ།
པའི་གཞི་བསྡམ་པའི་ཕྱིར་དེང་ངས་བོར་རོ། །གསོལ་བ། བཅོམ་ལྡན་འདས་ཅི་
ལས་དགོངས་ཏེ་དོན་ཆེད་ཀྱི་མུ་དགུ་དང་། ཤ་རྣམ་པ་བཅུ་སྤང་བ་བཀའ་སྩལ་
ལགས། བཀའ་སྩལ་བ། ཚིག་བཞག་པ་དེ་དག་ཀྱང་ཤ་མི་བཟའ་བར་བསྡམ་པའི་
ཕྱིར་བཅད་དོ། །གསོལ་བ། བཅོམ་ལྡན་འདས་ཅི་ལས་དགོངས་ཏེ་ཤ་དང་ཉ་ཤ་
བཟའ་བ་ཡང་ཁ་ཟས་བཟང་པོར་གསུངས་ལགས། བཀའ་སྩལ་བ། ངས་ནི་ཤ་དང་
ཉ་ཤ་ཁ་ཟས་བཟང་པོར་མ་གསུངས་ཀྱི། ངས་ནི་བུ་རམ་ཤིང་དང༌། འབྲས་སཱ་ལུ་
དང་༑ འབྲུ་དང་། གྲོ་དང་། ནས་དང་། སྲན་སྡེའུ་དང་། སྲན་གྲེའུ་རྣམས་དང་། །
དངར་བག་ཁ་ར་དང༌། ལི་ཁ་ར་དང་། སྦྲང་རྩི་དང་། མར་དང༌། འོ་མ་དང༌། འབྲུ་
མར་རྣམས་ཁ་ཟས་བཟང་པོར་གསུངས་སོ། །ངས་ནི་ལུས་གཡོགས་པའི་ཕྱིར་གོས་
སྣ་ཚོགས་ཀྱང་ཁ་དོག་ངན་པར་བསྒྱུར་བར་བྱའོ། །ཞེས་བསྟན་ན་ཤ་བཟའ་བའི་རོ་
ལ་ཆགས་པ་ལྟ་ཅི་སྨོས། གསོལ་བ། དེ་ལྟ་ན་ནི་བའི་བཅུད་རྣམ་ལྔ་དང་། ཏིལ་དང༌།
འབྲུ་མར་ཤིང་གི་ཁུ་བ་དང༌། ངང་དང༌། ཟབ་དར་ལ་སོགས་པ་ཡང་ཁྲིམས་སུ་
བཅའ་བའི་རིགས་ལགས་སོ། །བཀའ་སྩལ་པ། གཅེར་བུ་པའི་ལྟ་བ་མ་འཛིན་ཅིག
ང་ནི་འདུ་ཤེས་གཞན་གྱིས་ད་ཁྱོད་ལ་བསླབ་པའི་གཞི་བཅའ་བར་བྱ་སྟེ། མུ་གསུམ་
གྱི་ཤ་ཡང་མི་བཟའ་བར་བསྡམས་སོ། །དོན་ཆེད་དུ་བྱས་པ་ཁྱོད་ཀྱིས་རིག་པ་དེ་
ཡང་བསྡམས་སོ། །ཤ་རྣམ་པ་བཅུ་ལ་མ་གཏོགས་པ་དེ་ཡང་སྤངས་སོ། །ཤི་བའི་ཤ་
ཡང་སྤངས་སོ། །
ཤ་ཟ་བ་ནི་འགྲོ་ཡང་རུང་འདུག་ཀྱང་རུང་སྟེ། སྲོག་ཆགས་ཐམས་ཅད་དེའི་དྲི་ཚོར་
ནས་དེས་འཇིགས་ཏེ། དཔེར་ན་མིས་ཤིང་ཀུན་ནམ་སྒོག་སྐྱ་ཟོས་ན་མིའོ་ཅོག་གི་
སེམས་མ་དད་པར་འགྱུར་ཞིང་མི་མཐུན་པར་འགྱུར་ལ། མི་མང་པོ་ཚོགས་པའང་སྐྱེ་
བོ་མང་བས་གང་བའི་ནང་དུ་སེམས་ཅན་དེ་དག་གིས་ཆེ་གེ་མོ་ཞིག་གིས་ཟོས་སོ། །
356



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཞེས་ཤེས་པ་དེ་བཞིན་དུ་སྲོག་ཆགས་ཐམས་ཅད་ཀྱིས་ཤ་ཟ་བའི་མི་ངོ་ཤེས་ཏེ། དེ་
དག་གིས་དྲི་ཚོར་ནས་འཆི་བའི་འཇིགས་པས་སྐྲག་པར་འགྱུར་ཏེ། དེ་རྒྱུ་ཞིང་འགྲོ་
བ་ན་ཆུ་དང་། སྐམ་ས་དང་། ནམ་མཁའ་ལ་གནས་པའི་སྐྱེ་བོ་རྣམས་སྐྲག་སྟེ། །
བདག་ཅག་འདིས་གསད་དུ་འོང་ངོ་སྙམ་ནས་འཁམས་ནས་ཀྱང་འཆི་བར་འགྱུར་་་་
རོ༑ ༑རྒྱུ་དེ་དག་གིས་ན་བྱང་ཆུབ་སེམས་དཔའ་སེམས་དཔའ་ཆེན་པོ་རྣམས་ཤ་མི་
ཟའོ༑ ༑གདུལ་བར་བྱ་བའི་དབང་གིས་ནི་ཤ་ཟ་བ་ལྟ་བུར་ཡང་སྟོན་མོད་ཀྱི། ཁ་
ཟས་ཐ་མལ་པ་ཡང་མི་ཟ་ན་ཤ་ལྟ་ཅི་སྨོས། རིགས་ཀྱི་བུ་ང་འདས་པའི་འོག་ཏུ་ལོ་
བརྒྱ་ཕྲག་མང་པོ་འདས་པ་ན་རྒྱུན་དུ་ཞུགས་པ་དང་། ལན་ཅིག་ཕྱིར་འོང་བ་དང༌།
ཕྱིར་མི་འོང་བ་དང་། དགྲ་བཅོམ་པ་རྣམས་མེད་པར་གྱུར་ལ། དམ་པའི་ཆོས་གཏན་
ཞིག་པའི་ཚེ་དགེ་སློང་འདུལ་བ་དང་མ་མོ་འཛིན་པ། རྟོག་པ་སྣ་ཚོགས་ཅན། རང་
གི་ལུས་གསོ་བར་བྱེད་པ། ཤ་སྣ་ཚོགས་གཅེས་པར་འཛིན་པ། ཁམས་འཁྲུགས་པ་
དང༌༑ བཀྲེས་པ་དང༌། སྐོམ་པས་གཟིར་བ། ཆ་ལུགས་འཇིགས་འཇིགས་ལྟར་
འདུག་པ། བ་ལང་རྫི་འདྲ་བ། བྱ་པ་འདྲ་བ། ཆོས་གོས་ཚོན་ཅན་གྱི་རྟགས་འཆང་བ།
བྱི་ལའི་བརྟུལ་ཞུགས་སྤྱོད་པ། བདག་ནི་དགྲ་བཅོམ་པ་ཡིན་ནོ། །ཞེས་ཁས་འཆེ་བ།
གནོད་པ་མང་པོས་ཉེན་པ། རང་གི་གཅིན་དང་ཕྱི་སས་ལུས་གོས་པ། ཐུབ་པ་བཞིན་
དུ་ཆ་ལུགས་བཟང་པོར་འཆོས་པ། དགེ་སྦྱོང་མ་ཡིན་པར་དགེ་སྦྱོང་ལྟར་འཆོས་པ།
དམ་པའི་ཆོས་ལྟར་བཅོས་མའི་ཡི་གེ་འཆང་བ་དག་འབྱུང་བར་འགྱུར་ཏེ། དེ་དག་
གིས་ངེས་བཅས་པའི་འདུལ་བ་དང༌། ཆོ་ག་དང་། སྤྱོད་ཡུལ་དང་ལྡན་པའི་ཚུལ་
དང་༑ རུང་བ་མ་ཡིན་པ་ལ་ཆགས་པ་ལས་རྣམ་པར་གྲོལ་བ། ཐར་བའི་དེ་ཁོ་ན་
ཉིད་ཀྱི་ཡི་གེ་བཤིག་ནས་འདུལ་བ་དང་། མདོ་སྡེ་སོ་སོ་ནས་ཅི་དགའ་མགུར་འཆོས་
ཤིང་སྨྲ་བར་བྱེད་དེ། འདི་ལྟར་བདག་ཅག་གི་འདུལ་བ་ལས་བཅོམ་ལྡན་འདས་
357



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཀྱིས་ཤའི་བཅུད་ཀྱི་སྦྱིན་པ་ནི་རུང་བ་ཡིན་ནོ་ཞེས་གསུངས་སོ་ཞེས་ཟེར་ཞིང་། ག
ཤཱཀྱའི་བུ་དགེ་སྦྱོང་རྣམས་བདག་ཉིད་ཀྱིས་རང་བཟོར་བྱེད་ཅིང་འགལ་བར་སྨྲ་བ་
དག་འབྱུང་བར་འགྱུར་རོ། །
རིགས་ཀྱི་བུ་གཞན་ཡང་རུང་བ་མ་ཡིན་པའི་འབྲས་རྗེན་པ་དང་། ཤ་དང་ཉ་ཤ་ལེན་
པ་དང་། སྣམས་སུ་སྦྱོར་བ་དང་། འབྲུ་མར་གྱི་སྣོད་དང་། གདུགས་བྱེད་པ་དང་། །
ལྷམ་བྱེད་པ་དང༌། རྒྱལ་པོ་ལ་སྟེན་པ་དང༌། མོ་ཡིག་འཆང་བ་དང༌། སྨན་པའི་
དཔྱད་ལ་བརྩོན་པ་དང་། བྲན་དང༌། བྲན་མོ་དང༌། གསེར་དང་། དངུལ་དང༌། བྱི་
རུ་དང༌། དུང་དང་། མན་ཤེལ་དང་། མུ་ཏིག་གི་དོ་ཤལ་དང་། ཤིང་ཐོག་རྣམས་
ལེན་པ་དང༌། རིག་པ་དང༌། རི་མོ་མཁན་དང༌། གཟུགས་མཁན་དང༌། སྐྱེད་ཤིང་
འཛུགས་པ་དང༌། གསང་སྔགས་དང༌། སྨན་དང་བྱིས་པའི་རྩེད་མོ་དང༌། གར་
ཐབས་ཀྱི་ཡན་ལག་དང༌། མིག་འཕྲུལ་དང་། རེངས་པར་བྱ་བའི་ཕྱིར་སྤྱོར་བ་དང༌།
གླུ་གར་དང༌། མེ་ཏོག་ཕྲེང་དང་། སོ་རྩི་དང་། སྨན་མར་ཆེན་པོ་བསྐོལ་བ་དང་། །
སྤོས་དང་བྱུག་པ་འཆང་བ་དང༌། འགྲོས་འཆོས་པ་རྣམས་སློབ་པ་དང༌། སྒེག་པའི་
སྦྱོར་བ་ལ་བརྩོན་པ་དག་འབྱུང་བར་འགྱུར་ཏེ། དེ་དག་སྤངས་པ་ལ་ནི་དགེ་སློང་
ཞེས་ང་ཟེར་རོ། ། ། །
གསོལ་བ། བཅོམ་ལྡན་འདས་འོ་ན་ཇི་ལྟར་བགྱི་ལགས། དགེ་སློང་ངམ། དགེ་སློང་
མའམ༑ དགེ་བསྙེན་ནམ། དགེ་བསྙེན་མ་གཞན་གྱིས་སྩལ་པས་འཚོ་བ་རྣམས་
ཀྱིས་ཡུལ་གང་མ་བརྟགས་པའི་ཟས་མོད་པ་དེར་བསོད་སྙོམས་ཤ་དང་འདྲེས་པ་ཇི་
ལྟར་དག་པར་བགྱི་ལགས། བཀའ་སྩལ་བ། རིགས་ཀྱི་བུ་ཅི་ནས་འདུལ་བ་དང་མི་
འགལ་བར་ཆུས་བཀྲུས་ཏེ་བཟའ་བར་བྱའོ། །ཞེས་ངས་བསྟན་ཏོ། །ཡུལ་དེ་ལྟ་བུ་ན་
ཟས་དང༌། སྐོམ་ཤའི་ཟས་ཀྱིས་ཤས་ཆེར་འདྲེས་པར་སྣང་བ་དེ་ལྟ་བུ་ནི་སྤང་བར་
358



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
བྱའོ༑ ༑སྣོད་གཅིག་ལ་གཅིག་རེག་སྟེ་ཁ་ཟས་དངོས་མ་འདྲེས་པ་དེ་ལ་ནི་ཉེས་པ་
མེད་དོ། །ཤའམ། ཉ་ཤའམ། རི་དྭགས་ཀྱི་ཤའམ། རྨིག་པ་སྐམ་པོའམ། ཤའི་
བག་གཞན་གྱིས་འབགས་པ་རྣམས་ཀྱང་ལྟུང་བྱེད་དུ་འགྱུར་རོ། །ཞེས་ང་ཟེར་རོ། །
སྔར་ནི་དོན་གྱི་དམིགས་བྱུང་བའི་སྐབས་སུ་བསྟན་ཏོ། །ད་འདིར་ནི་ཤ་ཟ་བ་ལས་
གནོད་པར་འགྱུར་བར་ངས་བསྟན་ཏོ། །འདི་ནི་ང་ཡོངས་སུ་མྱ་ངན་ལས་འདའ་བའི་
ཚེ་མང་དུ་བཤད་པ་ཡིན་ཏེ། འདི་ནི་འདྲི་བའི་དབང་ཞེས་བྱའོ། །ཞེས་གསུངས་སོ།།
གཉིས་པ་དགོངས་འགྲེལ་ལས་གསུངས་པ་ནི། བསླབ་བཏུས་ལས། དེ་ལྟར་རེ་
ཞིག་རྟག་ཏུ་བའི་སྨན་གྱིས་ལུས་བསྲུང་བར་བྱ་བ་ཡིན་ནོ། །དེ་ལ་ཡང་ཉ་དང་ཤས་
ནི་མ་ཡིན་ཏེ། ལང་ཀར་གཤེགས་པའི་མདོ་ལས་བཀག་པའི་ཕྱིར་ཏེ། འདི་ལྟར་
བྱང་ཆུབ་སེམས་དཔའ་སྙིང་བརྩེ་བའི་བདག་ཉིད་ཅན་གྱིས་ཤ་ཐམས་ཅད་མི་བཟའོ་
ཞེས་བཤད་དོ། །དེ་བཞིན་དུ་སྦྱར་ཏེ། འཁྲུལ་བ་དང་ནི་གཉེན་བཤེས་དང༌། །ཁུ་ཆུ་
ཁྲག་ལས་བྱུང་བའི་ཕྱིར། །ཞེས་པ་ནས། འདི་ནི་འཕགས་པའི་རྒྱལ་མཚན་ནོ། །
ཞེས་པའི་བར་དྲངས་ནས། ཡེ་ཤེས་ལྡན་གྱི་ལེའུ་ལས། ཤ་ཟ་བ་གང་འབྱུང་བ་དེ་ནི་
དོན་ཆེན་པོ་བསྒྲུབ་པའི་ཕྱིར་ཉེས་པ་མེད་དེ། དེ་ལས་འདི་སྐད་དུ། དགེ་སློང་འདི་
ནི་འཆི་བའི་དུས་བགྱིས་ན། །འཛམ་བུ་གླིང་དུ་ཏིང་འཛིན་སྒྲ་ཡང་ནི། །སེམས་ཅན་
རྣམས་ལ་རྟག་ཏུ་ནུབ་པར་འགྱུར། །འདིས་གསོས་པས་ནི་ཏིང་འཛིན་རྣམས་ཀྱང་
ཐོབ༑ ༑ཅེས་གསུངས་སོ། །དེ་ནི་སྙིང་རྗེ་ཆེན་པོ་ལ་མངོན་པར་བརྩོན་པ་སྟེ། དེ་ལ་
བྱམས་པ་མེད་དུ་མི་དོགས་པས་ཉེས་པ་མེད་དོ། །
འཕགས་པ་དཀོན་མཆོག་སྤྲིན་ལས། དུར་ཁྲོད་པས་ཤ་དང་འབགས་པ་མེད་པར་
བྱའོ་ཞེས་གསུངས་པ་གང་ཡིན་པ་དེ་ནི་དེ་ལས་གཞན་པའི་རང་བཞིན་ཅན་་་་་་་
སེམས་ཅན་གྱི་དོན་དུ་བསྟན་པའི་ཕྱིར་རོ། །འདུལ་བ་ལས་དེ་ལ་རྣམ་པ་གསུམ་
359



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཡོངས་སུ་དག་པ་ཟོས་ན་སྤང་བའི་བར་ཆད་དུ་མི་འགྱུར་རོ་ཞེས་གང་གནང་བ་དེ་ནི་
ཡོངས་སུ་སྤངས་པས་དག་པར་ལྟ་བ་རྣམས་ཀྱིས་མངོན་པའི་ང་རྒྱལ་བསལ་བ་དང་།།
སྐལ་བ་ཡོད་ཀྱང་དེ་ལ་ཆགས་པས་བསྟན་པ་ལ་འཇུག་མ་ནུས་པ་སྤང་བའི་ཕྱིར་རོ།།
དེ་སྐད་དུ་ལང་ཀར་གཤེགས་པའི་མདོ་ལས་ཀྱང་། བསྟན་པ་བརྗོད་པ་དེ་དང་དེ་
ལས་བསླབ་པའི་གཞི་རིམ་པར་བཅའ་བ་སྐས་ཀྱི་གདང་བུ་བྲེ་བའི་ཚུལ་དུ་རྣམ་་་་་
གསུམ་བཅས་ནས་དེའི་ཆེད་དུ་བྱས་པ་རྣམས་ཀྱང་བཀག་སྟེ། དེ་ནས་ཐ་ན་རང་ཤི་
བ་བཅུའི་ཤ་ཡང་བཀག་གོ་ཞེས་གསུངས་སོ། །ཞེས་དང་། རྟོག་གེ་འབར་བ་ལས།
འདིར་སྨྲས་པ། སངས་རྒྱས་པ་ནི་འདི་ལྟར་བདག་ཉིད་ཆོས་ལ་གནས་པ་ཡིན་ནོ་
སྙམ་དུ་སེམས་ཤིང་གཞན་ལ་ཁ་ཟེར་ཞིང་དམོད་པར་བྱེད་ཀྱང་རང་ཉིད་ཤ་ཟ་བ་ལ་
འབད་པ་ཆེར་བྱེད་པར་གྲགས་ལ། སེམས་ཅན་སྲོག་མ་བཅད་པར་ནི་ཤ་རྙེད་པར་
མི་འགྱུར་བས་དེས་ན་སྙིང་རྗེ་དང་བྲལ་བ་ཡིན་པའི་ཕྱིར། རི་དྭགས་ཀྱི་རྔོན་པ་ལ་
སོགས་པ་བཞིན་དུ་སྡིག་པ་བྱེད་པ་ཉིད་ཡིན་ནོ་ཞེ་ན། འདི་ལ་བརྗོད་པར་བྱ་སྟེ།
ཐུགས་རྗེ་ཆེན་པོ་དང་ལྡན་པའི་བཅོམ་ལྡན་འདས་སེམས་ཅན་ཐམས་ཅད་ལ་་་་་
གཅིག་པ་ལྟར་དགོངས་པ། རུས་པ་དང་། རྐང་པའི་གཏིང་ནས་བརྩེ་བ་མངའ་བ་
དེས་ཇི་ལྟར་ན་ཤ་ཟ་བར་རྗེས་སུ་གནང་བ་ཡིན། ཐེག་པ་ཆེན་པོའི་གཞུང་ལས། །
བཅོམ་ལྡན་འདས་ཀྱིས་མ་གནང་བ་ཁོ་ན་ཡིན་ཏེ། གླང་པོའི་རྩལ་དང༌། སྤྲིན་ཆེན་
པོ་དང་། ལང་ཀར་གཤེགས་པ་དང་། སོར་མོའི་ཕྲེང་བ་ལ་སོགས་པའི་མདོ་ལས། །
ཤ་ཟ་བ་རྣམ་པ་ཐམས་ཅད་དུ་བཀག་པ་ཉིད་ཡིན་ནོ། །ཉན་ཐོས་ཀྱི་ཐེག་པའི་གཞུང་
ལས་ནི། མཐའ་གསུམ་དག་པའི་ཤ་གང་དག །ཟོས་ཀྱང་སྡིག་ཏུ་མི་འགྱུར་ཏེ། །
དངས་མ་སོགས་སུ་འགྱུར་བའི་ཕྱིར། །སློང་མོའི་ཟས་ལ་སྡིག་མེད་བཞིན། །ཞེས་
འབྱུང་སྟེ། འདི་ལྟར་བདག་གི་ཆེད་དུ་སྲོག་ཆགས་བསད་པར་རང་གིས་མཐོང་བ་
360



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཡང་མེད། ཐོས་པ་ཡང་མེད། དོགས་པ་ཡང་མེད་པ་ནི་སྡིག་པའི་སེམས་དང་བྲལ་
བ་ཡིན་པས་ནད་ལ་སོགས་པ་ཞི་བར་བྱ་བའི་དོན་དུ་དེ་ལྟ་བུའི་ཤ་ཟོས་ཀྱང་སྡིག་ཏུ་
འགྱུར་བར་བརྟག་པར་མི་བྱ་སྟེ། དྭངས་མ་དང་། གཅིན་དང་། ངན་སྐྱུགས་ལ་
སོགས་པར་འགྱུར་བའི་ཕྱིར། ཇི་ལྟར་སློང་མོས་རྙེད་པའི་ཟས་ནི་སློང་མོའི་ཟོས་ཏེ།
དེ་ཟོས་པས་སྡིག་ཏུ་མི་འགྱུར་བ་བཞིན་ནོ། །གཞན་ཡང་གང་ཡང་ཤ་ནི་ཟོས་པ་ཡི།།
སྡུག་པའི་རྒྱུར་ནི་མི་འགྱུར་ཏེ། །བཀྲེས་པ་བཟློག་པའི་རྒྱུ་ཡིན་ཕྱིར། །མ་བླངས་
བྱིན་པའི་ཟས་བཞིན་ནོ། །་་་་་་་་་་
ཤ་ཞེས་བྱ་བ་ནི་ཆོས་ཅན་ནོ། །དེ་ཟོས་པས་སྡིག་པའི་རྒྱུར་མི་འགྱུར་ཞེས་བྱ་བ་ནི་
ཆོས་སོ། །བཀྲེས་པ་ཟློག་པར་བྱེད་པ་སྟེ། ཞི་བར་བྱེད་པའི་རྒྱུ་ཡིན་པའི་ཕྱིར། ཟས་
ཀྱི་དུས་སུ་མ་བླངས་པར་རྙེད་པའི་ཟས་སྐོམ་བཞིན་ནོ། །ཤ་ནི་མི་བཟའ་བ་ཡིན་
ཕྱིར༑ ༑མི་ཟ་ཞེ་ན་ལུས་ལ་གཏོགས། །ས་བོན་དང་ནི་བརྟན་བྱེད་པ། །མི་གཙང་མི་
གཙང་སྲིན་བུ་བཞིན། །ཤ་ནི་བཟའ་བར་མི་བྱ་བ་ཉིད་དེ། ཕྱི་ས་ལ་སོགས་པ་
བཞིན་ནོ་ཞེ་ན་རང་གི་ལུས་འདི་ཡང་བརྟག་པར་བྱ་བ་ཉིད་ཡིན་ཏེ། སྒྲ་དང༌། སེན་
མོ་དང་། བ་སྤུ་དང་། པགས་པ་དང༌། ཕྱི་ཤུན་དང་། ཤ་དང༌། རྒྱུས་པ་དང༌། ཁྲག་
དང༌། རུས་པ་དང་། རྐང་དང་། མཁལ་མ་དང་། སྙིང་དང་། གློ་བསྲལ་དང༌། །
མཆིན་པ་དང་། མཚེར་པ་དང་། གློ་དང༌། རྒྱུ་མ་དང་། བཞག་དང་། ལོང་ཀ་དང་།།
གཅིན་དང་། ཕྱི་ས་དང༌། མཆིལ་མ་དང་། རྔུལ་དང་། ལུད་པ་དང༌། མཆི་མ་དང་། །
རྣག་དང་། མཁྲིས་པ་དང་ ། མཆིལ་སྣབས་དང་། ཞག་དང་། ཆུ་སེར་དང་། དྲི་མ་
དང༌ ༈ ཀླད་པ་དང༌། ཀླད་རྒྱས་དང་། མིག་རྣག་དང༌། རྣ་སྤབས་ཞེས་བྱ་བ་ལ་
སོགས་པ་མི་གཙང་བའི་རྫས་སུམ་ཅུ་རྩ་དྲུག་གིས་གང་བའི་རྨའི་སྒོ་དགུ་ནས་རྟག་ཏུ་
མི་གཙང་བ་ཟག་བ་ཁྲག་དང་ཁུ་བ་མི་གཙང་བའི་ས་བོན་ལས་བྱུང་བ། མི་གཙང་
361
།



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
བའི་ཁུ་བས་ཉེ་བར་བསྟན་ཅིང་། ཕྱི་ས་དང་ངན་སྐྱུགས་ཀྱི་དྭངས་མས་གཡོགས་
ནས༑ མངལ་གྱི་ནང་ནས་བྱུང་བའི་ལུས་འདི་ནི་མི་གཙང་བའི་ནང་ན་གནས་པའི་
སྲིན་བུ་དང་འདྲ་བར་ཤིན་ཏུ་མི་གཙང་བ་ཡིན་ན་ཤ་ཟོས་པས་མི་གཙང་བ་ལྷག་པ་
ཅི་ཞིག་ཏུ་འགྱུར། དེས་ན་འདི་ནི་ཅི་ཡང་མ་ཡིན་ནོ། ། 1:|:
གལ་ཏེ་ཡང་སྐྱེ་བོ་བཟང་པོ་རྣམས་ཀྱིས་འདོད་པ་ཡིན་དུ་ཟིན་ཀྱང་ཉ་ལ་སོགས་པའི་
ཤ་ནི་བཟའ་བར་མི་བྱ་སྟེ། ཁུ་བ་དང་ཁྲག་ལས་བྱུང་བ་ཡིན་པའི་ཕྱིར། བ་ལང་དང་
བོང་བུའི་ཤ་བཞིན་ནོ་ཞེ་ན། འདི་ལ་བརྗོད་པར་བྱ་བ་ནི། ཁུ་བ་ལ་སོགས་ལས་བྱུང་
བའི་ཕྱིར། །ཉ་ཤ་སོགས་ནི་སྨད་ཅེ་ན། །མར་དང་འོ་སོགས་རྒྱ་ཡིན་པས། །འདི་ནི
མ་ངེས་པ་ཉིད་ཡིན། ཁུ་བ་དང་ཁྲག་ལས་བྱུང་བ་ཉིད་ཡིན་པའི་ཕྱིར་ཅི་བ་ལང་ལ་
སོགས་པའི་ཤ་བཞིན་དུ་ཉ་ཤ་ལ་སོགས་པ་ཡང་བཟའ་བར་བྱ་བ་མ་ཡིན་པ་ཞིག་་་་
ཡིན་ནམ། འོན་ཏེ་ཁུ་བ་དང་ཁྲག་ལས་བྱུང་བ་ཡིན་པའི་ཕྱིར། མར་དང་འོ་མ་ལ་
སོགས་པ་བཞིན་དུ་བཟའ་བར་བྱ་བ་ཉིད་ཡིན་ཞེས་ཐེ་ཚོམ་དུ་འགྱུར་བས་གཏན་ལ་་་་་
ཚིགས་མ་ངེས་པ་ཉིད་ཡིན་ནོ། །གལ་ཏེ་ཡང་ཟ་བ་པོ་མེད་ན་གསོད་པ་པོ་ཡང་མེད་
པར་འགྱུར་བས་དེས་ན་སྲོག་གཅོད་པ་ནི་ཟ་བ་པོ་ཉིད་ཡིན་ཏེ། འཚོ་བར་བྱེད་པའི་
རྒྱུ་མཚན་ཡིན་པའི་ཕྱིར་ཤའི་ཕྱིར་གསོད་དུ་འཇུག་པ་ལྟ་བུའོ་ཞེ་ན། དེ་ལ། ཤ་ཟ་
སྲོག་གཅོད་ཉིད་ཡིན་ཏེ། །དེའི་ཕྱིར་རྒྱུ་མཚན་ཕྱིར་ཞེ་ན། །པགས་སོགས་ཐོགས་
པས་གཏན་ཚིགས་ནི། །མ་ངེས་པ་ཉིད་ཡིན་པར་འགྱུར། །གང་པགས་པ་ལ་སོགས་
པ་ཐོགས་པའི་དཀའ་ཐུབ་མེད་ན་ཤར་བ་ལ་སོགས་པ་གསོད་པར་ཡང་མི་འགྱུར་་་་
རོ༑ །དེས་ན་དེ་ནི་རྒྱུ་མཚན་ཡིན་པའི་ཕྱིར་ཤའི་ཕྱིར་གསོད་པར་འཇུག་པ་པོ་བཞིན་
དུ་ཤ་ཟ་བ་སྲོག་གཅོད་པ་ཉིད་ཡིན་པར་འགྱུར་རམ། འོན་ཏེ་དེའི་རྒྱུ་མཚན་ཡིན་
པའི་ཕྱིར་པགས་པ་ལ་སོགས་པ་འཆང་བ་བཞིན་དུ་སྲོག་གཅོད་པ་མ་ཡིན་པ་ཉིད་དུ་
362



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
འགྱུར་ཞེས་བྱ་བས་གཏན་ཚིགས་མ་ངེས་པ་ཉིད་ཡིན་ནོ། ། །
རྒྱུ་མཚན་ཙམ་གྱིས་རྟོགས་པར་བྱེད་ན་སྐྱོན་མང་པོ་གཞན་ཡང་ཡོད་པར་ཐལ་བར་
འགྱུར་ཏེ། ཇི་ལྟར། འཇལ་དང་སྲང་ལ་གཡོ་བྱེད་དང་། །ཉོ་བར་འདོད་པ་མི་དགེ་
མཉམ། །འཚོ་བྱེད་ནོར་ནི་རྙེད་པ་དེའི། །གང་ཡང་སྡིག་པ་དག་ལས་ནི། །སྐྱོན་ནི་
གཉིས་ཀྱིས་ལྷག་པར་དུ། །ཉོ་བ་པོ་ལས་འབྱུང་བར་འདོད། །དེ་བཞིན་བུད་མེད་
བདག་པོ་བཞིན། །འདོད་པའི་ཁ་ཟས་སྦྱིན་བྱེད་དང༌། སྐལ་བ་ལྡན་པའི་བུད་མེད་
དང་༑ ༑གང་དག་ཆོས་དེ་སྟོན་པ་དང༌། །ཚུལ་ཁྲིམས་མེད་ལ་དམོད་པ་དག །སྐྱོན་
ཚོགས་འཛོམས་ཕྱིར་ཏི་ཏི་རི། །དགྲ་གསོས་ལས་ཀྱང་ངེས་པར་ནི། །ཆོས་མ་ཡིན་
པ་འཐོབ་པར་འགྱུར། །ཀུན་དགའ་ར་བ་ཁྲོན་པ་རྫིང་། །དེ་ནི་ལུས་ཅན་ཤི་གྱུར་
ན༑ ༑བྱེད་པའི་སྐྱེ་མཆེད་ཡིན་པའི་ཕྱིར། དེ་ལ་སྐྱོན་འདི་ཡོད་པར་འགྱུར། །གསད་
བྱ་ཡོད་པས་གསོད་ཡོད་ཀྱི། །གང་ཕྱིར་མེད་ན་མ་ཡིན་ནོ། །དེས་ན་གསད་བྱ་
གསོད་པ་གཉིས། །སྡིག་པ་མཉམ་པར་འཐོབ་པར་འགྱུར། །མཐོང་དང་ཐོས་དང་
བསྡམས་པ་དང༌། །རེག་དང་དྲན་པ་ཉིད་དང་ནི། །ཤ་ལ་བྱས་ནའང་ཆོས་མིན་
འབྲེལ༑ ༑འདི་ལྟ་བུར་ནི་འགྱུར་བ་ཡིན། །གསལ་བར་བྱེད་པའི་ཉི་མ་དང༌། །སྐྱེ་
བའི་རྒྱུ་ནི་ཕ་དག་དང་། །སྐྱོང་བར་བྱེད་པའི་མི་བདག་དང༌། །དེ་རྣམས་སྡིག་པའི་
བྱེད་པོ་ཉིད། །གོས་བྱེད་པ་ཡི་ལྟར་བྱས་ནས། །ཟས་ཀྱི་བྱ་བའང་མི་རིགས་ཏེ། །
གང་ཕྱིར་སྐྱོན་ནི་གཉིས་འབྱུང་བ། །མ་ཟོས་པ་ལ་མ་ཡིན་ཏེ། །ཟོས་ལས་སྲོག་
ཆགས་སྐྱེ་འགྱུར་ཞིང་། །དེ་དག་ཐུར་དུ་འབྱུང་བར་འགྱུར། །སྐྱེས་པ་ཉམས་འགྱུར་
མ་ཟོས་ན། །མ་སྐྱེས་སྐྱེ་བར་མི་འགྱུར་རོ། །གལ་ཏེ་གཞན་གྱི་རྒྱུ་མཚན་གྱི། །སྐྱོན་
དེ་ཁྱོད་ནི་མི་འདོད་ན། །གཞན་གྱིས་བསད་པར་གྱུར་པ་ཡང་། །སྡིག་དེ་སྤྱོད་པ་ག་
ལ་འོང༌། །གང་ཕྱིར་མི་སྡིག་གནང་མི་སྦྱིན། །དེས་ན་སྡིག་དེ་ཡོད་མ་ཡིན། །དེ་ཕྱིར་
363



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཤ་སོགས་རྗེས་གནང་བ། །སྐྱོན་མེད་པར་ནི་གཟུང་བར་བྱ། །གཞན་ཡང་། ཤ་ཟ་
བ་ནི་སྐྱོན་བཅས་མིན། ། །དེ་ཚེ་སྲོག་ཆགས་གནོད་མིན་ཕྱིར། །མུ་ཏིག་རྨ་བྱའི་སྒྲོ་
སོགས་དང་། །འབྲས་དང་ཆུ་ཡི་དགོས་པ་བཞིན། །སྲོག་ཆགས་ཀྱི་ལུས་ལ་སྡུག་
བསྔལ་བ་བསྐྱེད་ནས་ཤ་ཟོས་ན་སྐྱོན་དང་བཅས་པར་འགྱུར་གྱི། ཤ་ཟ་བའི་དུས་ན་
སྲོག་ཆགས་ཀྱི་ལུས་ཀྱི་ཤ་ལ་སེམས་མེད་པས་སྡུག་བསྔལ་སྐྱེ་བར་མི་འགྱུར་ན་སྡིག་
པར་ལྟ་ག་ལ་འགྱུར་ཏེ། །ཇི་ལྟར་ཉ་ཕྱིས་དང༌། ཉ་དང༌། གླང་པོ་ཆེ་མུ་ཏིག་གི་
འབྲས་བུ་རྣམས་དང༌། རྨ་བྱའི་སྒོ་དང་། གཡག་རྔ་དང་། སོ་དང་། རུས་པ་དང་།
པགས་པ་ལ་སོགས་པ་རྣམས་ཉེ་བར་ལོངས་སྤྱོད་པར་བྱེད་པའི་དུས་ན། སྲོག་
ཆགས་ལ་སྡུག་བསྔལ་ཅུང་ཞིག་ཀྱང་མེད་པ་དང༌། །འབྲས་བུ་དང༌། ཆུ་ལ་སོགས་
པ་ལོངས་སྤྱོད་པའི་དུས་ན་གང་ལ་ཡང་གནོད་པ་མེད་པ་ལྟར་དེ་བཞིན་དུ་ཤ་ཟ་པར་
བྱེད་ཀྱང་དེའི་ཚེ་གནོད་པ་མེད་པས་སྐྱོན་མེད་དེ། སྐྱོན་ཡོད་ན་ནི་ཤི་བའི་རོ་སྲེག་
པར་ཡང་སྡིག་པ་ཡོད་པར་འགྱུར་རོ། ། ་་་་་་་་
གལ་ཏེ་ཡང་འདིར་དེ་ལྟ་ན་ཡང་ཤ་ནི་བཟའ་བར་བྱ་བ་མ་ཡིན་ཏེ། འདོད་ཆགས་ལ་
སོགས་པ་སྐྱེ་བར་བྱེད་པ་ཉིད་ཡིན་ཏེ། ཤ་ཟོས་ན་ནི་སྟོབས་སྐྱེ་བར་འགྱུར་ལ། །
སྟོབས་ལས་ནི་འདོད་ཆགས་ལ་སོགས་པ་སྐྱེ་བར་འགྱུར་བའི་ཕྱིར་རོ། །ཞེ་ན་དེ་ལ།
འདོད་ཆགས་ཀུན་རྟོག་ལས་བྱུང་ཕྱིར། །ཤ་ཟོས་དེ་ཡི་རྒྱུ་མ་ཡིན། །དེ་མ་ཟོས་
ལའང་དེ་འབྱུང་སྟེ། རྩྭ་ཟན་བ་ལང་ལ་སོགས་བཞིན། །ཞེས་བརྗོད་པར་བྱ་སྟེ།
འདོད་ཆགས་དང༌། ཞེ་སྡང་དང་། གཏི་མུག་རྣམས་རྩ་བར་གྱུར་པ་ལས་འབྱུང་གི་ཤ་
ཟོས་པ་ལས་མ་ཡིན་ཏེ། ཇི་ལྟར། ཀུན་རྟོག་ལས་ནི་འདོད་སྐྱེས་པས། །འདོད་པའི་
རྩ་བར་ཤེས་གྱིས་ཏེ། །ཁྱེད་ནི་ཀུན་རྟོག་མ་བྱེད་དང་། །དེས་ན་ཁྱོད་ལ་འབྱུང་མི་
འགྱུར་༑ ༑ཞེས་བྱ་བ་ལ་སོགས་པ་འབྱུང་བ་ལྟ་བུ་སྟེ། ཅི་བ་ལང་དང་། བོང་བུ་ལ་
364



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
སོགས་པ་རྩྭ་ཟ་བ་དེ་དག་དུས་ཐམས་ཅད་དུ་འདོད་ཆགས་ཀྱི་སེམས་ཀྱིས་གནོད་
པར་གྱུར་པ་གང་ཡིན་པ་དེ་དག་ཅི་ཤ་ཟ་བ་ཡིན་ནམ། དེས་ན་མཐའ་གསུམ་དག་
པའི་ཤ་ཟོས་ནས། སྐྱོན་དང་ལྡན་པར་འགྱུར་བ་མ་ཡིན་པ་ཉིད་དེ། ཇི་ལྟར། མཐོང་
དང་ཐོས་དང་དོགས་པ་ཡིས། །གང་གི་ཆེད་དུ་བྱས་ཤེས་པའི། །ཤ་དེ་དེ་ཡིས་
བཟའ་མི་བྱ། །དེ་ལས་གཞན་གང་ཡིན་དེས་བཟའ། །རོ་ཆགས་ཚོལ་དང་གསོད་པ་
དང༌༑ ༑སྙིང་རྗེ་མེད་པའི་བསམ་སྤངས་ནས། །ཤ་ནི་ཟོས་པར་གྱུར་ན་ཡང་། །སྐྱོན་
བཅས་མ་ཡིན་ཟས་མཆོག་བཞིན། །ཞེས་བྱ་བ་ལ་སོགས་པ་འབྱུང་བ་ལྟ་བུའོ། །
ཞེས་གསུངས་སོ། ། ན་
དེ་ལྟར་ན་ཐེག་ཆེན་པའི་ལུགས་ཀྱི་རུང་བ་དང་རུང་བ་མ་ཡིན་པའི་ཤའི་ཁྱད་པར་ནི།
ཁ་ཅིག་ལང་གཤེགས་ལས། མཐོང་དང་ཐོས་དང་དོགས་པ་ཡི། །ཤ་རྣམས་ཐམས་
ཅད་རྣམ་པར་སྨད། །ཅེས་གསུངས་པ་འདིའི་ལུགས་ཀྱི་རྣམ་གསུམ་དག་པའི་ཤའི་
ངོས་འཛིན་ཡིན་པས་འདུལ་བ་དང་ཁྱད་པར་མེད་དེ། བཟའ་བ་པོ་རང་གི་ཆེད་དུ་
བྱས་པར་རང་ལ་མཐོང་ཐོས་དོགས་གསུམ་ཡོད་མེད་ཡིན་ཟེར། ཁ་ཅིག་ནི། འདུལ་
བ་ཚིག་ལེའུར་བྱས་པ་ལས། གང་ཕྱིར་ཆེད་དུ་བྱས་པའི་ཤ མཐོང་ངམ་ཐོས་སམ་
དོགས་པ་ནི། །དེ་ནི་བཟའ་བར་བྱ་མིན་པར། །འགྲོ་ཀུན་ཕན་པར་བཞེད་པས་
གསུངས༑ ༑ཞེས་པ་ལྟར། ཤའི་ཆེད་དུ་མཐོང་ཐོས་དོགས་གསུམ་དང་བྲལ་བའོ། །
ཞེས་འདུལ་བའི་ལུགས་ཀྱང་དེ་ལྟར་དུ་བཞེད་དོ། །
རང་གི་བསམ་ཚུལ་ནི། འདུལ་བའི་ལུགས་ལ་སྔར་སྨྲས་པ་ལྟར་རང་གི་ཆེད་དུ་བྱས་
པ་ལ་མཐོང་ཐོས་དོགས་གསུམ་ཡོད་མེད་ཀྱིས་འབྱེད་དགོས་པར་གསལ་ལ། ཐེག་
ཆེན་གྱི་ལུགས་ལ་ནི་བཟའ་བ་ཙམ་གྱི་ཆེད་དུ་བྱས་པའི་ཤ་ཡང་མི་རུང་བ་ཡིན་ཏེ། །
ལང་གཤེགས་ལས། བློ་གྲོས་ཆེན་པོ། གང་ཉེ་བར་བཟུང་སྟེ། ཉན་ཐོས་རྣམས་ལ་
365



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
གནང་བར་བྱ་བ། མ་བྱས་པ་དང་། མ་བརྟགས་པ་ཞེས་བྱ་བའི་ཤ་ཡང་རུང་བ་མེད་
ན༑ ཞེས་དང༌། རྣམ་གསུམ་དག་པའི་ཤ་རྣམས་ནི། །མ་བརྟགས་པ་དང་མ་
བསླངས་དང༌། །མ་བསྐུལ་བ་ཡང་ཡོང་མེད་པས། །དེ་བས་ཤ་ནི་མི་བཟའ་འོ། །
ཞེས་དང༌། བློ་གྲོས་ཆེན་པོ་བྱེད་དུ་མ་བཅུག་པ་དང་། །མ་བཙལ་བ་དང་། །འདུ་
ཤེས་མེད་པ་ཞེས་བྱ་བའི་ཤ་གང་ཡང་མེད་པས་དེའི་ཕྱིར་ཤ་བཟའ་བར་མི་བྱའོ། །
ཞེས་དང༌། བཅོལ་ཚོལ་འདུ་ཤེས་དེ་མེད་ན། །རྣམ་གསུམ་དག་པའི་ཤ་ཡང་མེད། །
རྒྱུ་མེད་ལས་ནི་ཡོད་མིན་པས། །དེ་ཡི་ཕྱིར་ན་བཟའ་མི་བྱ། །ཞེས་ཉན་ཐོས་ལ་རྣམ་
གསུམ་དག་པའི་ཤ་ཞེས་ཉེ་བར་བཟུང་སྟེ་གནང་བ་དེའང་བཟའ་བར་མ་བསམ་པ་
དང་། གཞན་ལ་མ་བསླངས་པ་དང་། གཞན་ལ་མ་བསྐུལ་བ་མ་ཡིན་ཏེ། དངོས་སུ་
དེ་ལྟར་བྱས་པ་མེད་ཀྱང་བརྒྱུད་ནས་སམ་དོན་གྱིས་བྱས་པ་ཡིན་པས་མི་རུང་བའི་ཤ་
ཡིན་ཞེས་པ་སྟེ། དེས་ན་སྔར་ཉན་ཐོས་ལ་རུང་བར་གསུངས་པ་དེ་འདིར་མི་རུང་
བར་གསུངས་པ་ཡིན་ཞེས་གསུངས་པའི་ཕྱིར་རོ། ། ལ་ ན་ ་ ་
ཡང་གནང་བཀག་གི་རིམ་པ་འདི་ལ་སྔོན་གྱི་མཁས་པ་ཁ་ཅིག་བྱང་ཆུབ་སེམས་་་་་་
དཔའ་རྣམས་ཀྱིས་ཤ་བཟའ་མི་རུང་བ་ཡིན་གྱི། ཐེག་དམན་གྱི་རབ་བྱུང་ཙམ་ལ་ནི་
རྣམ་གསུམ་དག་པའི་ཤ་བཟའ་མི་རུང་བ་མེད་ཅེས་ཟེར། ཁ་ཅིག་ནི་ཉན་ཐོས་
རྣམས་ལའང་སྔར་གནང་བ་ཡིན་གྱི། ཕྱིས་བཀག་པ་ཡིན་པས་བྱང་ཆུབ་སེམས་
དཔའ་ཙམ་དུ་མ་ཟད་དེ་རྣམས་ཀྱིས་ཀྱང་ཤ་ཐམས་ཅད་བཟའ་མི་རུང་གསུངས། དེ་
ལ་འདུལ་བ་ལས་རྣམ་གསུམ་དག་པའི་ཤ་གནང་བ་ནི་བདེན་དེ། ལུང་སྨན་གྱི་གཞི་
ལས། དགེ་སློང་དག་ངས་གནས་གསུམ་གྱིས་རུང་བའི་ཤ་བཟའ་བར་བྱའོ་ཞེས་
གསུངས་པ་གསུམ་གང་ཞེ་ན། ཞེས་སོགས་སྔར་དྲངས་པ་དང༌། དགེ་སློང་རྣམས་
ཀྱིས་ཤ་བཞེས་པའི་གླེང་གཞི་དུ་མ་འདུག་པའི་ཕྱིར་དང་། རྣམ་གསུམ་དག་པའི་ཤ་
366



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
བཟའ་མི་རུང་པའི་སྔར་བཅས་དང་རྗེས་བཅས་གང་ཡང་འདུལ་བ་རང་ན་མི་སྣང་
བའི་ཕྱིར་དང༌། སློབ་དཔོན་ཡོན་ཤཱཀ་རྣམ་གཉིས་དང་ཆོས་བཤེས་སོགས་ཀྱིས་ཀྱང་
དེ་ཁོ་ན་ལྟར་གསུངས་པའི་ཕྱིར་རོ། །
འོན་ཀྱང་ལང་གཤེགས་དང་མྱང་འདས་ཆེན་པོའི་མདོ་དག་གི་ཚིག་དོན་ཐད་ཀར་་་་
བཤད་ན། ཕྱིས་སུ་ཉན་ཐོས་རྣམས་ཀྱིས་ཀྱང་ཤ་ཐམས་ཅད་བཟའ་མི་རུང་བར་
བཅས་པར་མངོན་ཏེ། ལང་གཤེགས་ལས། བསྟན་པ་བརྗོད་པ་དེ་དང་དེ་ལ་བསླབ་
པའི་གཞི་རིམ་པས་བཅའ་བ་སྐས་ཀྱི་གདང་བུ་བྱེ་བའི་ཚུལ་དུ་རྣམ་གསུམ་བཅས་་་་
ནས༑ ༑ཞེས་སོགས་དང་། དེ་ལྟར་བློ་གྲོས་ཆེན་པོ། ངས་ཤའི་ཟས་ནི་སུ་ལའང་མ་
གནང་༑ མི་གནང་། གནང་བར་མི་འགྱུར་ཏེ། བློ་གྲོས་ཆེན་པོ་རབ་ཏུ་བྱུང་བ་རྣམས་
ལ་ཤའི་ཟས་ནི་མི་རུང་བར་བཤད་དོ། །ཞེས་དང༌། མྱང་འདས་ཆེན་པོ་ལས།
རིགས་ཀྱི་བུ་ད་ཕྱིན་ཆད་ངའི་ཉན་ཐོས་རྣམས་ཤ་ཟ་བར་མི་གནང་ངོ༌། །ཞེས་དང་།
བཀའ་སྩལ་བ། མུ་གསུམ་ཡོངས་སུ་དག་པ་འདི་ནི་ངས་རིམ་གྱིས་བསླབ་པའི་གཞི་
བསྡམ་པའི་ཕྱིར་དེང་ངས་བོར་རོ། །ཞེས་དང་། ང་ནི་འདུ་ཤེས་གཞན་གྱིས་ད་ཁྱོད་
ལ་བསླབ་པའི་གཞི་བཅའ་བར་བྱ་སྟེ། མུ་གསུམ་གྱི་ཤ་ཡང་མི་བཟའ་བར་བསྡམས་
སོ༑ ༑ཞེས་དང་། ཤའམ། ཉ་ཤའམ། རི་དྭགས་ཀྱི་ཤའམ། རྨིག་པ་སྐམ་པོའམ།
ཤའི་བག་གཞན་གྱིས་འབགས་པ་རྣམས་ཀྱང་ལྟུང་བྱེད་དུ་འགྱུར་རོ། །ཞེས་གསུངས་
པའི་ཕྱིར་རོ། །དེས་ན་བསླབ་བཏུས་ལས་གསུངས་པ་ལྟར་འདུལ་བ་ལས་རྣམ་
གསུམ་དག་པའི་ཤ་གནང་བ་ནི་དགོས་པའི་དབང་གིས་རེ་ཞིག་དེ་ལྟར་དུ་བསྟན་་་་་
ནས༑ མཐར་གྱིས་ཉན་ཐོས་བྱང་སེམས་ཐམས་ཅད་ཀྱིས་ཤ་ཐམས་ཅད་མི་བཟའ་
བའི་བསླབ་པའི་རིམ་པ་སྐས་ཀྱི་གདང་བུ་བཞིན་དུ་བསྡམས་ཏེ་སྔར་རྣམ་གསུམ་དག་
པའི་ཤ་བཟའ་རུང་ཞེས་པ་དེའང་བོར་ནས་ད་ཕྱིན་ཆད་སུས་ཤ་ཟོས་ཀྱང་ངན་སོང་དུ་
367



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ལྟུང་བྱེད་ཡིན་ཞེས་གསུངས་པ་ཡིན་པར་སེམས་སོ། ། དེ་ལ་དབྱེ་
གསུམ་པ་གསང་སྔགས་ལས་ཇི་ལྟར་གསུངས་ཚུལ་ལའང་བཀའ་དང་བསྟན་བཅོས་
གཉིས་ལས། དང་པོ་ནི། དུས་འཁོར་རྩ་བའི་རྒྱུད་འགྲེལ་ཆེན་དྲི་མེད་འོད་དུ་དྲངས་
པ་ལས། །ལྷ་དང་རང་འཇིགས་ཕ་མེས་དང༌། འདོད་གྲུབ་དོན་དང་བཙོང་ཕྱིར་
ཡང་༑ ༑གདུལ་དཀའ་སྡིག་པ་བྱེད་རྣམས་ཀྱིས། །གནོད་བྱེད་མིན་པའི་སེམས་ཅན་
བསད༑ ༑དེ་ཡི་ཤ་དེ་ཉོ་བ་དང་། །ཟ་འདོད་ཁ་ན་མ་ཐོ་བཅས། །མ་བླངས་སྣོད་དུ་
ལྷུང་གྱུར་བ། །དེ་ཉིད་ཁ་ན་མ་ཐོ་མེད། །སྲོག་ཆགས་གཅིག་གི་ཤ་དག་ནི། །མང་པོ་
རྣམས་ཀྱིས་ཟོས་པ་མཆོག །སྲོག་ཆགས་དུ་མའི་ཤ་དག་ནི། །ཡིད་སྐྱེས་གཅིག་གིས་
ཟོས་པ་མིན། །ཞེས་དང་། དུས་ཀྱི་འཁོར་ལོའི་རྒྱུད་ཕྱི་མ་རྒྱུད་ཀྱི་སྙིང་པོ་ཞེས་པ་
ལས་༑ ༑སངས་རྒྱས་པ་ཡིས་ཀུན་ནས་ཤ་མི་བཟའ་ཞིང་བདག་གི་བ་ཡིས་བསྲུང་མི་
བྱ༑ ༑སྲོག་ཆགས་རྣམས་ལ་སྲོག་ཆགས་འདུ་ཤེས་གསོད་པའི་ཡིད་ཀྱིས་ཉེ་བར་
བརྩམས་པས་འདིར་ཉམས་པ། །ཞེས་དང་། དགེ་སློང་སྙིང་རྗེ་མེད་པས་ལྕེ་ལ་ཤ་
ཡི་རོ་མྱོང་རོ་ལ་རྗེས་སུ་ཚོལ་བྱེད་ཅིང་། །བདག་ཉིད་གསོད་པ་ལ་སོགས་སྐྱོན་གྱིས་
དགེ་སློང་རྣམས་དང་དགེ་ཚུལ་ཡང་ནི་དམྱལ་བར་འགྲོ། །ཞེས་དང༌། ཤ་ལ་སོགས་
པ་ཟོས་ན་ངེས་པར་ས་ཡི་འོག་ཏུ་ལུས་ཆེན་རྣམས་སུ་སྡུག་བསྔལ་འགྱུར། །ཞེས་
གསུངས་སོ། །ནད་པའི་ནད་གསོ་བའི་ཕྱིར་དུ་ཤ་བསྟེན་དགོས་ནའང་བཟའ་བའི་
ཕྱིར་དུ་བསད་པ་མ་ཡིན་པའི་ཤ་དག་གལ་ཏེ་ཡོད་ན་དེ་ཉིད་བསྟེན་པར་གསུངས་ཏེ།
དེ་ཉིད་ལས། དགེ་སློང་ནད་པ་ལ་ནི་སྨན་པས་ཤ་བསྟན་ན་ཡང་བྱ་ཁྲ་རྣམས་ཀྱིས་
བསད་པ་དང་། །ཕ་ཡི་ཆེད་དུ་བསད་དང་མཆོད་སྦྱིན་ཐོག་དང་མེ་དང་ཆུ་དང་མ་
ཞུའི་སྐྱོན་གྱིས་ཤི་བ་རྣམས། །སྦྱོར་བ་འདི་རྣམས་མེད་པར་གྱུར་ན་གང་དུ་དེ་ཚེ་
བཟའ་བར་བྱ་བ་གསུངས་པ་རྣམས། །དགེ་སློང་རྣམས་ལ་ཤ་གང་དེ་ནི་སྟོབས་བཅུ་
368



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ། །
ལྡན་པས་ནད་འཇོམས་ཕྱིར་ཡིན་འཆི་བསླུར་མིན། །དཔེ་གཞན་ལས། དགེ་སློང་རྣམས་ལ་
ཤ་ནི་གང་དེ་སྟོབས་བཅུ་ལྡན་པས་འཆི་ན་གཞོམ་པ་ལས་ནི་གཞན་པ་མིན། ཞེས་གསུངས་སོ། །མཆན།
ཞེས་དང་། ཀུན་བཟང་དགོངས་པ་ཟང་ཐལ་མཁའ་འགྲོའི་ལས་རིམ་གསང་བའི་
མན་ངག་ལས། གསང་སྔགས་དམ་རྫས་བླང་བྱའི་རྫས་ཡིན་ཡང༔ གཙང་དམེ་སྲུང་
བླང་མེད་པར་མ་རྟོགས་པར༔ ཤ་ཁྲག་ཆང་ལ་བག་མེད་སྤྱོད་པ་སྤང༔ བདུད་རྩི་
རྣམ་ལྔ་སྨན་གྱི་དྲི་ཙམ་བླང༔ ཞེས་དང་། ཤ་ཆང་ཁྲག་ལ་བག་མེད་སྤྱོད་པ་རྣམས༔
སྡིག་ཅན་སྐྱེ་བོའི་ཟས་ཏེ་ཆོས་ཀྱི་བདུད༔ ཅེས་སོ། །
གཉིས་པ་བསྟན་བཅོས་ལས་གསུངས་པ་ནི། ཀུན་བཟང་དགོངས་པ་ཟང་ཐལ་ཞི་ཁྲོ་
ལྷུན་གྲུབ་ཀྱི་འཕྲིན་ལས་དགའ་རབ་རྡོ་རྗེས་བཏུས་པའི་ཚོགས་འཁོར་ལས། དང་
པོ་ཚོགས་ཀྱི་འཁོར་ལོ་ལ༔ རོ་དྲུག་ཚང་བའི་ཟས་བརྒྱ་དང༔ ཡོ་བྱད་ཕུན་སུམ་
ཚོགས་པ་བཤམས༔ དེ་ཡང་མཆོག་ཏུ་བསྔགས་པ་ཤ་དང་ཆང་ཡིན་ཏེ༔ ཤ་ནི་ནད་
ཡུན་རིང་གིས་ཤི་བ་མ་ཡིན་པ༔ མིའམ་གཅན་གཟན་གྱིས་བསད་པ་མ་ཡིན་པ༔ གྲི་
ཐབས་སྣ་དགུ་དང༔ དོམ་ཤ་བླང་བར་མི་བྱའོ༔ རང་རྐྱེན་ཚེ་ཟད་ནས་ཤི་བ་ཁོ་ན་
བསྔགས་སོ༔ དབང་པོ་ཚང་བ་དགོས་སོ༔ གྲིར་ཤི་བའི་ཤ་ཁྲག་ནི་གནོད་སྦྱིན་
མཆོད་པའི་རྫས་ཡིན་ནོ༔ དམ་རྫས་སུ་ནི༔ རྨིག་ཟླུམ་དང༔ མཛེ་ཅན་དང༔ དམེ་ཤ་
དང༔ ནད་ངན་པས་ཤི་བའམ༔ རྒྱུ་ངན་པ་དངོས་པོ་རུལ་བ་ནི་མཁའ་འགྲོ་མི་མཉེས་
པས་དམ་རྫས་སུ་མི་རུང་ངོ༔ ཞེས་དང་། འགྲེལ་ཆེན་དྲི་མེད་འོད་ལས། འོ་ན་
སྔགས་ཀྱི་ཐེག་པ་འདིར་རྣལ་འབྱོར་པ་རྣམས་ཀྱིས་ཤ་བཟའ་བར་བཅོམ་ལྡན་འདས་
ཀྱིས་གསུངས་ལ་དེ་ཉིད་ཀྱང་རྟག་ཏུ་སྲོག་བཅད་པ་ལས་འབྱུང་སྟེ་སྲོག་བཅད་པ་་་
མེད་པར་ནི་འགའ་ཞིག་གི་ཚེ་སྲིད་དོ། །གལ་ཏེ་ཟ་བ་པོ་མེད་ན་གསོད་པ་པོ་ཡང་མི་
འབྱུང་ངོ་། །དེའི་ཕྱིར་ཟ་བ་པོ་དང་གསོད་པ་པོ་དག་སྲོག་གཅོད་པར་འགྱུར་རོ། །
369



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
འདིར་ཡང་ཉི་མ་སོ་སོར་སྔགས་པས་དམ་ཚིག་བཞི་བྱའོ་ཞེས་པ་ནི་དེ་བཞིན་གཤེགས་
པའི་ངེས་པའོ་ཞེ་ན། དེ་ནི་བདེན་ཏེ་རྒྱུ་གང་གི་ཕྱིར་མཚན་མ་དང་ཁ་ན་མ་ཐོ་བ་
དང་བཅས་པས་སྲོག་གཅོད་པར་འགྱུར་བ་རྒྱུ་དེའི་ཕྱིར་རྣལ་འབྱོར་པ་རྣམས་ཀྱིས་
མཚན་མ་མེད་པ་དང་ཁ་ན་མ་ཐོ་བ་མེད་པ་གོ་ཀུ་ལ་སོགས་པ་བཟའ་བར་བཅོམ་
ལྡན་འདས་ཀྱིས་གསུངས་སོ། །
འདིར་ཡུལ་གང་ན་འཇིག་རྟེན་པ་རྣམས་ཀྱིས་གང་བཟའ་བ་མ་ཡིན་པ་དང་གང་་་་་
བཙོང་བ་མ་ཡིན་པ་གོ་ཀུ་ལ་སོགས་པ་རང་གི་ལས་ཀྱིས་ཤི་བ་དང་གཡུལ་དུ་ལས་
ངན་པའམ་རང་གི་སྐྱོན་གྱིས་ཆོམ་རྐུན་ལ་སོགས་པས་བསད་པ་དེ་དག་ཐམས་ཅད་
རྣལ་འབྱོར་པས་བཟའ་བར་དེ་བཞིན་གཤེགས་པས་གསུངས་སོ། །རྫས་ཀྱིས་
ཉོས་པ་ནི་མ་ཡིན་ཞིང་ཕ་མེས་ལ་སོགས་པ་དང་མཆོད་སྦྱིན་ལ་སོགས་པའི་བྱ་བ་ལ་
བསད་པ་ཡང་མ་ཡིན་ཏེ། མཚན་མ་དང་བཅས་པའི་ཤ་བཟའོ་ཞེས་པ་ནི་དེ་བཞིན་
གཤེགས་པས་མ་གསུངས་སོ། །ཡང་གང་ཞིག་ཉི་མ་སོ་སོར་དམ་ཚིག་བྱ་བ་དེ་ནི་
ཁ་ན་མ་ཐོ་བ་མེད་པའི་གོ་ཀུ་ལ་སོགས་པ་ལྔ་དང་རྣམ་པར་སྣང་མཛད་ལ་སོགས་པ་
ལྔའི་རིལ་བུ་ཉུངས་ཀར་གྱི་ཚད་ཙམ་ཉི་མ་སོ་སོར་དམ་ཚིག་བསྟེན་པའི་དོན་དུ་་་་་་
བྱའོ༑ ༑ཞེས་སོ། །དེ་ལ་ཕ་རོལ་པོས། བཟའ་བ་པོ་མེད་ན་གསོད་པ་པོའང་མི་
འབྱུང་བས་བཟའ་བ་པོ་དང་གསོད་པ་པོ་གཉིས་ཆར་གྱིས་སྲོག་བཅད་པར་འགྱུར་
རོ་ཞེས་པ་ལ། དེ་ནི་བདེན་ཏེ་ཞེས་ལན་བཏབ་ནས། རྒྱུ་མཚན་དེ་ཉིད་ཀྱི་ཕྱིར་ན་
བཟའ་བའི་ཆེད་དུ་བསད་པ་རྫས་ཀྱིས་ཉོས་པ་དང་། ཕ་མེས་དང་མཆོད་སྦྱིན་
སོགས་ཀྱི་ཆེད་དུ་གསོད་པའི་མཚན་མ་བཏབ་ནས་བསད་པའི་ཤ་རྣམས་མི་བཟའ་
ཞིང་༑ རང་གི་ལས་ཀྱིས་ཤི་བ་སོགས་དང་ཡུལ་གང་དུ་བཟའ་བར་མི་བྱེད་པ་བ་
ལང་ལ་སོགས་པའི་ཤ་དག་གམ་ཡང་ན་དམ་རྫས་རིལ་བུ་ཙམ་རྣལ་འབྱོར་པས་བསྟེན་
370



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
པར་བྱ་ཞེས་གསུངས་པའོ། ། བདག་ ་
གཞན་ཡང་གྲུབ་རྗེ་པད་མ་བདུད་འདུལ་གྱི་ཞལ་ནས། ཤ་ཟོས་སྡུག་བསྔལ་ཡིད་ལ་
དྲན་ཙ་ན། །མི་བཟོད་སྙིང་འདར་གཟེར་རྒོད་འབར་བ་ནི། །ཨོཾ་མ་ཎི་པདྨེ་ཧཱུྃ་ཧི༔
སྟོང་ཉིད་སྙིང་རྗེའི་ངང་ནས་འགྲོ་བ་འདྲེན། །འཕགས་པ་སྤྱན་རས་གཟིགས་ལ་ཕྱག་
འཚལ་ལོ། །རང་ལ་བྱམས་དང་སྙིང་རྗེ་མ་འབྱོངས་པས། །མ་ཤ་ཟ་ཞིང་གཞན་ལ་
རྒྱུ་འབྲས་བཤད། །དོན་དམ་མ་རྟོགས་ཚིག་གི་ལམ་ལ་འབྱམས། །ནེ་ཙོ་ལྟ་བུའི་
བྲག་དཀར་སྤྲང་པོ་བདག །འཚོ་བ་དཀའ་ཐུབ་བཅུད་ལེན་འདུག་པའི་སྐབས། །
ཉིན་གཅིག་མཁའ་མཉམ་རང་གྲོལ་རིམ་གཉིས་ཀྱི། །ཟུང་འཇུག་སྤྱན་རས་གཟིགས་
དབང་བསྒོམ་པའི་ངང་། །རང་ལུས་སོགས་ཀུན་དངོས་པོ་མི་སྣང་ནས། །འོད་ལུས་
ཐུགས་རྗེ་ཆེན་པོ་ཇི་ལྟ་བུར། །གྱུར་ནས་མཁའ་ལ་ཡོད་སྣང་འདྲ་ཞིག་བྱུང༌། །རང་
རིག་འོད་གསལ་ངང་ནས་བལྟས་ཙ་ན། །ངན་སོང་སྡུག་བསྔལ་བསམ་གྱིས་མི་ཁྱབ་
མཐོང་། །ཁྱད་པར་ཡང་སོས་སྡུག་བསྔལ་གླིང་བཞི་ཙམ། །མཐོང་བ་དེ་ཡི་བཞི་ཆ་
ཙམ་ཞིག་ཏུ། །བར་མཚམས་མེད་པར་ཕོ་མོ་གཅེར་བུ་ཡིས། །བཀང་ནས་མི་རྣམས་
རེ་རེའི་རྩ་བ་རུ། །ལས་མཁན་ཤིན་ཏུ་མ་རུངས་མང་པོ་ཡིས། །བྱ་རིགས་རི་དྭགས་
གཡུང་དྭགས་གཅན་གཟན་རིགས། །མགོ་བརྙན་མི་འདྲ་ཅན་ནི་མང་པོ་ཡིས། །
ལག་ན་མཚོན་ཆ་རྣོན་པོ་རེ་ཐོགས་ནས། །རྒྱུན་དུ་མི་ཤ་དུམ་བུར་བཅད་ཅིང་ཟ། །
ཡང་ཡང་བཅད་ནས་ཡང་ཡང་ཤ་རྒྱས་ཤིང་། །ཇི་སྲིད་ལས་མ་ཟད་པར་མི་འཆི་
བའི༑ ༑བག་ཆགས་འཛད་མེད་དེ་ཡི་རང་བཞིན་འཕེལ། །ཁྱད་པར་དམར་ཆོག་
དེད་པའི་ཉེས་པ་འཕགས། །ཀུན་གྱིས་སྐད་ངན་འདོན་པ་འུ་རུ་རུ། །རང་སྣང་
འཁྲུལ་བས་གཞན་འཁྲུལ་དེ་མཐོང་ནས། །སྡུག་བསྔལ་འདི་ལ་ཕན་ཐབས་ཅི་ཡོད་
དམ༑ ༑བསམ་ཚེ་སྐད་ཅིག་མདུན་གྱི་ནམ་མཁའ་ནས། །ཐུགས་རྗེ་ཆེན་པོའི་ཞལ་
371



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ནས་འདི་སྐད་གསུངས། །ཨེ་མ་ང་དང་ཚེ་རབས་ཡང་ཡང་འབྲེལ་བའི་བུ། །ལེགས་
པར་གསོན་དང་བརྩོན་འགྲུས་སྙིང་སྟོབས་ཅན། །བསྐྱེད་རུམ་ལྷ་ལ་བརྟན་པ་ཐོབ་
པ་དང་། །ཡོན་ཏན་ཡལ་ག་ཅུང་རེ་རྒྱས་གདའ་སྟེ། །ཆོས་ཀྱི་རྩ་བ་བྱམས་དང་སྙིང་
རྗེ་ཡིན། །ཁྱོད་ལ་བྱམས་དང་སྙིང་རྗེ་མི་གནས་སམ། །སྙིང་རྗེ་འབྱོངས་ན་ཤ་ཟ་
ནུས་མི་འོས། །ཤ་ཟོས་སྡུག་བསྔལ་འབྱུང་ལུགས་འདི་ལ་ལྟོས། །རང་བྱས་ལས་ཀྱི་
རྣམ་སྨིན་རང་ལ་གྲུབ། །དུས་གསུམ་རྒྱལ་བས་བྱ་ཐབས་ཅི་ཡང་མེད། །ཤ་ཟོས་
ཡོན་ཏན་ཀུན་བྲལ་ཉེས་ཚོགས་ལྡན། །བཞི་བརྒྱའི་ནད་དང་སྟོང་ཕྲག་བརྒྱད་ཅུའི་
བགེགས༑ ༑ཉོན་མོངས་བརྒྱད་ཁྲི་བཞི་སྟོང་རང་གནས་འབྱུང༌། །འབྲེལ་ཚད་དོན་
ལྡན་བརྟུལ་ཞུགས་སྤྱོད་པ་དང་། ། །སྨན་དང་ཐེག་མཆོག་གསང་སྔགས་རྫས་མ་
གཏོགས༑ ༑ཤ་ཟོས་པ་ལ་ཡོན་ཏན་ཏིལ་ཙམ་མེད། །ཤ་ཟ་ཅན་ནི་བདུད་དང་སྲིན་
པོའི་རིགས། །ཡིན་པས་སྡོམ་པ་ཉམས་ཤིང་ཉོན་མོངས་འཕེལ། །གཞན་ཕན་
བྱམས་དང་སྙིང་རྗེའི་རྒྱུ་མེད་ཅིང་། །འབྲས་བུ་བྱང་ཆུབ་སྙིང་པོར་སྨིན་པར་དཀའ།།
ཤ་ཟོས་ལུས་ལ་ཡེ་ཤེས་ལྷ་མི་འཁོར། །བྱིན་རླབས་དངོས་གྲུབ་རྟེན་འབྲེལ་ཕྲིན་
ལས་མེད། །ཤ་ཟོས་ལུས་ལ་གཞན་ཕན་རྫས་མི་འབྱུང་། །ཕལ་ཆེར་ལྷ་ཀླུ་སོགས་
ཀྱིས་སྲིན་པོར་མཐོང༌། །ཤ་ཟོས་ལུས་ལ་དྲི་ཟ་སྲིན་པོ་བདུད། །གཤིན་རྗེ་མོ་འདྲེ་
རྒྱལ་འགོང་དམ་སྲི་འཁོར། །ཤ་ཟོས་འབྲས་བུ་དམྱལ་བར་སྐྱེ་བ་དང་། །བྱ་རིགས་
ལྕེ་སྤུང་སྲིན་པོ་སོགས་ལུས་ལེན། །དེ་བཞིན་ཤ་ཟོས་སྡུག་བསྔལ་དཔག་མེད་ཡོད།།
སྤངས་ན་སྔར་བཤད་ཉེས་པ་ཀུན་བྲལ་ནས། ། །རྟག་ཏུ་མི་མ་ཡིན་གྱིས་སྤྱི་བོར་
བཀུར༑ ༑གཙང་ལྡན་ཡང་དག་བྲམ་ཟེ་ལྷ་ལུས་མཐོང་། །ཕྱོགས་བཅུའི་སངས་རྒྱས་
མ་ལུས་སྲས་འཁོར་བཅས། །བླ་མ་ཡི་དམ་མཁའ་འགྲོ་སྤྲིན་བཞིན་འདུ། །ཁྱད་པར་
བྱང་ཆུབ་སེམས་དཔའ་སེམས་མ་འཁོར། །ཤུགས་འབྱུང་བྱམས་དང་སྙིང་རྗེའི་རྒྱུ་
372



སྙིང་འདར་རོ། །ས་
ས་པས། །བདེ་སྡུག་ག
ཏུ་ཡིད་རྨོང
བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
བྱེད་ཅིང་། །འབྲས་བུ་བྱང་ཆུབ་སྙིང་པོ་མྱུར་དུ་འཐོབ། །དེ་སོགས་ཡོན་ཏན་བསམ་
གྱིས་མི་ཁྱབ་འབྱུང༌། །ཞེས་གསུངས་ཐམས་ཅད་རང་སྣང་གྱུར་པའི་རྗེས། །རྨི་ལམ་
འོད་གསལ་སད་ལྟར་ཞིག་བྱུང་དུས། །བཙན་དུག་ཟོས་བཞིན་ལུས་སེམས་མི་བདེ་
ཞིང་༑ ༑འཇིགས་སྐྲག་བཟོད་མེད་སྲོག་གཟེར་སྙིང་འདར་རོ། །སྔར་གྱི་ཡང་སོས་
སྡུག་བསྔལ་དྲན་ཙམ་གྱིས། །བདེ་སྡུག་གཏོང་ལེན་བྱེད་པའི་ཐབས་མ་བྱུང༌། །ཤིན་
ཏུ་ཡིད་རྨོངས་མཆི་མ་རབ་འཁྲུགས་ཤིང་། །བཟོད་གླགས་མེད་པ་སྙིང་རྗེའི་སེམས་
སྐྱེས་ནས། །གཞན་གྱི་སྡུག་བསྔལ་རང་གིས་བླང་བའི་ཆེད། །མ་གྱུར་མཁའ་མཉམ་
སེམས་ཅན་ཐམས་ཅད་ཀྱི། །ཤ་ཟོས་ཉེས་སྒྲིབ་མ་ལུས་དག་བྱའི་ཕྱིར། །བདེན་
གཉིས་བདེན་པས་དམ་བཅའ་འདི་བརྗོད་དོ། །ཨ་ཧོ། ཐུབ་དབང་ཕྱོགས་དུས་རྒྱལ་
བ་སྲས་བཅས་མཁྱེན། །རྒྱུ་འབྲས་གོ་ལོགས་བུ་ལ་ཐུགས་རྗེས་གཟིགས། །དྲིན་ཅན་
རྩ་བརྒྱུད་བླ་མའི་ཚོགས་རྣམས་མཁྱེན། །རྒྱུ་འབྲས་གོ་ལོག་བུ་ལ་ཐུགས་རྗེས་
གཟིགས། །ལྷག་པའི་ལྷ་མཆོག་སྤྱན་རས་གཟིགས་དབང་མཁྱེན། །རྒྱུ་འབྲས་གོ་
ལོག་བུ་ལ་ཐུགས་རྗེས་གཟིགས། །བདག་ནི་མ་རིག་སྒྲིབ་གཉིས་དབང་སོང་བས།།
མཁའ་མཉམ་ཕ་མའི་རང་བཞིན་ཡིན་ཟེར་ཞིང་། །རང་གིས་ཤ་ཟོས་གཞན་ལ་རྒྱུ་
འབྲས་བཤད། །སྡུག་བསྔལ་འདི་ཙམ་ཆེ་བ་ཡོད་མ་ཤེས། །རྣམ་གསུམ་དག་ཤ་
རྒྱལ་བས་གནང་བ་ཡིན། །སྡིག་པ་མི་འོང་ཟེར་བ་ཕལ་ཆེར་ཐོས། །དེ་རྣམས་
འབྲེལ་ཚད་དོན་ལྡན་སྐྱེས་མཆོག་ལ། ཉོན་མོངས་སྐྱོན་གྱིས་མ་གོས་པད་མ་ལྟར། །
ཟབ་ལམ་གསང་སྔགས་སྤྱོད་པ་ཡིན་ཤས་ཆེ། །བདག་ནི་གཞན་ཕན་བྱམས་དང་
སྙིང་རྗེ་དང་། །བསླུ་མེད་རྒྱུ་འབྲས་ཁོ་ན་མ་གཏོགས་པ། །དེ་བས་ཟབ་པའི་
གདམས་པ་ཡོད་མ་ཡིན། །ནམ་མཁའི་མཐའ་ཁྱབ་སེམས་ཅན་ཐམས་ཅད་ཀྱི། །ཤ་
ཟོས་ཉེས་སྒྲིབ་མ་ལུས་དག་པའི་ཆེད། །ཕྱིན་ཆད་ཤ་ཟ་ཡོངས་སུ་སྤང་བར་བགྱི། །
373



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
དམ་བཅའ་དོར་བ་མེད་པའི་ཁས་ལེན་ཡིན། །ས་སྟེང་སེམས་ཅན་མ་ལུས་ཟོས་གྱུར་
ཀྱང་། །ངོམས་ཤིང་ཚིམ་པའི་དུས་མེད་ཆེས་ཆེར་ལྟོགས། །ཉིན་མཚན་འགའ་ཡང་
བཟའ་རྒྱུ་མ་རྙེད་ན། །སྔོན་ཆད་ཏིལ་ཙམ་ཡིད་ལ་ཟོས་སྣང་མེད། །དེ་བཞིན་ཞེན་
ཆགས་ཟ་འདྲེ་བྲལ་རེ་རན། །ཤ་འདིའི་རྒྱུ་ནི་ཅི་ལས་བྱུང་སྙམ་ན། །བདག་འཛིན་
ཆགས་པ་ཁོ་ན་ལས་བྱུང་ངོ་། །ཡིད་ལ་དྲན་ཙམ་ངལ་དུབ་སྐྱུག་བྲོ་ཞིང་། །ཤིན་ཏུ་
ཞེན་ལོག་འདམ་རྫབ་མི་གཙང་བའི། །རྫས་ནི་སུམ་ཅུ་རྩ་དྲུག་དང་འབྲེལ་བ། །སྡུག་
བསྔལ་ཀུན་གཞིའི་ཕུང་པོ་བག་ཆགས་ལུས། །ཕལ་ཆེར་དུད་འགྲོ་ལས་ངན་རེ་རེ་
ཡོད༑ ༑ཤ་དེ་གང་ཟོས་ཐར་བའི་དུས་ཀྱང་མེད། །ཤ་ཆང་དངོས་པོ་མ་དག་རྫས་
ཡིན་པས། །གང་སྟེར་སྦྱིན་པར་མི་འགྲོ་རྒྱལ་བས་གསུངས། །དེ་ཕྱིར་ཉོན་མོངས་
ཟས་ནི་སུ་ཡིས་ཟ། །མི་ལོ་སྟོང་ཕྲག་མང་པོ་ཡི་དྭགས་ཀྱིས། །བཟའ་བཏུང་མི་
མཐོང་སྡུག་བསྔལ་མྱོང་དགོས་པས། །མི་ཡིས་ཆུ་འཁྱགས་བཏུང་ཡང་ལོངས་སྤྱོད་
ཡིན༑ །ཤ་ཆང་མ་གཏོགས་བཟའ་བཏུང་དུ་མ་ཡོད། །ལོངས་སྤྱོད་དེ་ཡིས་བྱེད་པས་
མ་ངོམས་ན། །དྲིན་ལན་ངན་གྱིས་འཇལ་བ་སུ་ཡོད་དམ། །བསྐལ་པ་དཔག་ཏུ་མེད་
པའི་གོང་རོལ་ནས། །མཁའ་མཉམ་འཇིག་རྟེན་བདུན་པ་མ་ལུས་པ། །བདག་གི་ཨ་
མར་མ་གྱུར་གཅིག་ཀྱང་མེད། །ནུ་འོ་འཐུང་བ་སྟོང་གསུམ་མཚོ་དང་མཉམ། །ཁ་ཞེ་
མེད་དོ་མཆོག་གསུམ་དཔང་པོ་བཞག །སྔོན་ཆད་མ་རིག་བག་ཆགས་དབང་སོང་
ནས༑ ༑མ་ཤ་གང་ཟོས་འགྱོད་པས་བཤགས་མ་ཤེས། །ད་ནི་སྟོབས་བཞི་ལྡན་པའི་
ལྷག་བསམ་གྱིས། །མ་ཆགས་མི་ཆགས་ཆགས་པ་མེད་གསུངས་བཞིན། །ཕྱིན་ཆད་
ཟ་སྣང་ཡིད་ལ་ཤར་ཙམ་མེད། །ཟོས་ན་དཀོན་མཆོག་གསུམ་གྱི་བཀའ་ཆད་འོང་།།
ཆོས་སྐྱོང་སྲུང་མ་རྣམས་ཀྱིས་རྟག་ཏུ་གཟིགས། །དེ་ཕྱིར་མ་ཤ་ཟོས་ན་སྲིད་གསུམ་
དུ༑ །དམ་ཉམས་ང་བས་སྡིག་ཆེན་ཡོད་མ་ཡིན། །གཞན་གནོད་ཆུང་ངུས་སྡོམ་
༣74



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཉམས་རྒྱལ་བས་གསུངས། །ཤ་ཟོས་སྲོག་གཅོད་ཆ་མཐུན་སྨོས་ཅི་དགོས། །མྱ་ངན་
འདས་མདོ་ལང་ཀར་གཤེགས་སོགས་ལས། །གང་གིས་ཤ་ཟོས་སྲོག་གཅོད་ཆ་
མཐུན་པ། །ཐེག་པ་ཆེ་ཆུང་གང་ལས་བཀག་པ་དང་། །དགོས་སུ་བྱང་ཆུབ་སེམས་
དཔའ་ལ་མ་གནང་། །བདག་ཅག་སྟོན་པ་སྲེག་པའི་ཕྲུག་གུ་དང༌། །གཅན་གཟན་
གྱུར་དུས་ཤ་ནི་བཀག་པ་བཞིན། །སྟོན་པའི་རྗེས་འཇུག་རྣམས་ལ་སྨོས་ཅི་དགོས།།
དེ་ནི་རྒྱལ་བའི་བཀའ་དང་མཐུན་པ་བཞིན། །འཕགས་བོད་སྐྱེས་མཆོག་མང་པོས་
དགག་བྱ་ཡོད། །དེ་ལྟར་ཉེས་པ་བསམ་གྱིས་མི་ཁྱབ་བོ། །སྡིག་དང་མ་འདྲེས་པ་དེ་
ཡང་དག་ཆོས། །དེ་ཕྱིར་ཡང་དག་བཀའ་དང་མཐུན་པར་ཤོག །ཅེས། ཤ་ཟོས་ཉེས་
དམིགས་དཔག་མེད་མཐོང་ནས་སུ། །དྲན་ཙམ་བཙན་དུག་ཟོས་བཞིན་སྙིང་གཟེར་
ནས༑ ༑སྤང་ཐབས་རང་གིས་རང་ལ་གདམས་པ་འདི། །བྲག་དཀར་ནམ་མཁའི་
རྫོང་གི་དབེན་ཁྲོད་དུ། །སྤྲང་ཆེན་བདུད་འདུལ་མིང་གིས་བཀོད་པ་ཡི། །དགེ་བའི་
འབྲས་བུས་སེམས་ཅན་ཐམས་ཅད་ཀྱི། །ཤ་ཟོས་ཉེས་སྒྲིབ་མ་ལུས་ཀུན་བྱང་ནས།།
སངས་རྒྱས་སྟོང་གི་ཞལ་ཡང་མཐོང་བར་ཤོག །ཅེས་དང༌། རྗེ་རྒོད་ཚང་སྣ་ཚོགས་
རང་གྲོལ་གྱི་ཞལ་ནས། གཉིད་དུ་ཉལ་བའི་རྨི་ལམ་ཉིང་འཁྲུལ་ལ། །སྔར་ནས་ཤི་
བའི་རང་གི་གྲྭ་རྒན་རིགས། །གྲོང་ཆོག་མང་དུ་འགྲོ་མཁན་འགའ་རེ་དང་། །གཉེར་
བྱེད་ལས་འཛིན་ཤི་བ་འགའ་དང་བཅས། །ལྷན་ཅིག་མི་དགའ་བཞིན་དུ་དབང་མེད་
ཕྱིན༑ །ཤ་ཟན་རུང་ཡིན་ཟེར་བའི་ལུང་པ་ནི། །རི་རོང་དོག་ཅིང་མུན་ནག་འཐིབས་
པ་ན། །རབ་བྱུང་ཆ་བྱད་མདོག་ནག་བཞིན་མི་སྡུག །གོས་ཆེན་ལྗང་ནག་ལས་གྲུབ་
སྣམ་སྦྱར་གྱོན། །བོངས་ཚད་ཁང་པ་ཉིས་ཐོག་ཙམ་ཡོད་པ། །འཇིགས་སུ་རུང་བ་
ཞིག་གི་འཁོར་དུ་ཡང་། །བན་རྒན་ཧམ་ཁྲོག་མི་ཚད་སུམ་འགྱུར་ཙམ། །ཆོས་གོས་
གྱོན་ཞིང་ཡིད་དུ་མི་འོང་བའི། །རྣམ་འགྱུར་ཅན་དང་གཞན་ཡང་མི་ནག་ནི། །



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
པགས་གོས་གྱོན་ཞིང་འབྲོག་པའི་རིགས་འདྲ་བ། །ལག་ཏུ་ཞགས་པ་ནག་པོ་འགའ་
ཞིག་ཐོགས། །དེ་འདྲའི་དཔོན་གཡོག་མང་པོས་བདག་ལ་བསྐོར། །གཙོ་བོ་དེ་ཡིས་
འདི་སྐད་ཟེར་བ་ཐོས། །ཁྱོད་འདིར་དལ་བར་འདུག་པ་རྫོབས་རེ་ཆེ། །བནྡེའི་
གཤེད་མར་བནྡེ་སླེབས་ཡོད་དེ། །ལེགས་ཉེས་འབྱེད་པའི་ཁྲིམས་བདག་ང་ཡིན་
ནོ། །དེང་སང་ཁྱེད་ཅག་བླ་མ་མཁན་སློབ་དང༌། །དགེ་འདུན་མིང་བཏགས་ཆོས་
པའི་གཟུགས་བཟུང་ནས། །ཤི་གསོན་ཀུན་གྱི་སྐྱབས་ཡུལ་བྱེད་མཁན་ཚོ། །ཕ་མར་
གྱུར་པའི་སེམས་ཅན་སྲོག་བཅད་པའི། །ཤ་ལ་ལྟོ་ཡི་དྭངས་མ་བྱེད་ནུས་པ། །སྙིང་
སྟོབས་འདི་འདྲ་ཆེ་ལུགས་ཨ་ལ་ལ། །གློ་བ་ཁྲག་གིས་བརྒྱངས་པའི་ཞིམ་ཟས་དང་།།
མཆིན་པ་འཁྱགས་སུ་བོར་བའི་མཚར་ཟས་དང༌། །གསོན་ཁྲག་ཚོད་མར་བྱས་པའི་
བཞེས་སྤྲོ་སོགས། །ཁྱེད་ཅག་བཙུན་པ་རྣམས་ཀྱི་ཟ་ལུགས་ལ། །ཤ་ཁྲག་ཟས་ལ་
གཅན་གཟན་བས་ཀྱང་ཧམ། །ཆང་རག་འཐུང་ལ་སྦུར་གོག་ལས་ཀྱང་སྲེད། །
དཀོར་འཚོལ་བ་ལ་ཡི་དྭགས་ལས་ཀྱང་མུག །ད་དུང་དགེ་སློང་ཡིན་པར་ཁས་ལེན་
ནམ༑ ༑ལྷུང་བཟེད་ཐོགས་ཤིང་ཤ་ཁྲག་ཟ་ལུགས་དང་། །ཆོས་གོས་ཤམ་ཐབས་
ཆང་གིས་སྦང་ལུགས་དང༌། འཚོང་ཁེ་ནོར་རྫས་བུད་མེད་འཚོལ་ལུགས་རྣམས། །
དཀོན་མཆོག་གསུམ་ལ་ངོ་ཡང་མི་ཚ་འམ། །སྦྱིན་བདག་རྣམས་ཀྱི་དཀོར་ལ་ཟ་དུས་
སུ༑ ༑ཤ་ཟ་ཆང་འཐུང་བྱེད་པའི་སྐྱིད་པོ་དེ། །ལས་ཀྱི་ཁྲིམས་ར་འདི་ལ་སླེབས་
དུས་སུ། །སྐྱིད་སྡུག་ཅི་འདུག་ལྟོས་དང་དཀོར་ཟན་ཚོ། །མ་གི་ཤ་ཟན་ནག་པོའི་
བཙོན་ཁང་ན། །ཁྱེད་རང་རྣམས་ཀྱིས་ཤ་ཡི་ཟ་ཚུལ་དང་། །བྱེད་ལུགས་མཐུན་
པའི་བཀོད་པ་ཐ་དད་དུ། ཁྱེད་རང་བཙུན་པ་ཚོ་ལ་བྱེད་ཅིང་ཡོད། །ལ་ལ་གཙབ་
ཡོད་ལ་ལ་རྡུང་བཞིན་ཡོད། །ལ་ལ་བཙོ་ཞིང་ལ་ལ་འཁྱགས་ལ་བོར། །ལ་ལ་ཁྲམ་
ཉག་ཚྭ་བླུགས་བསྲེག་ཡོད་དོ། །ཁྱེད་ཀྱང་འགྲོ་རན་ད་ལྟ་དོངས་ཤིག་ཟེར། །བདག་
376



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
གིས་རྨི་ལམ་ཡིན་པ་དྲན་མ་ཐུབ། །འཇིགས་ཀྱང་འཇིགས་ལ་སྐྱོ་ཡང་རབ་ཏུ་སྐྱོ། །
ཞེས་གསུངས་སོ། །
དེ་ལྟར་གསར་རྙིང་གི་རྒྱུད་སྡེ་དང་དགོངས་འགྲེལ་འདི་རྣམས་ནི་དགོངས་པ་མཐུན་
པར་ཁ་ཟས་ཀྱི་ཆེད་དུ་བསད་པའི་ཤ་ནི་ཤ་བཟའ་འདོད་ཀྱིས་བཟའ་བར་གནང་བ་
ལྟ་ཅི། ཚོགས་འཁོར་དང་རྒྱུན་གྱི་དམ་ཚིག་གི་རྫས་སུ་བྱ་བར་ཡང་མ་གནང་ངོ༌། །
དེས་ན་སྔགས་ལ་ཁ་གཡར་ནས་ཤ་ཆང་བག་མེད་དུ་སྤྱོད་པ་ནི་ངན་སོང་གི་རྒྱུ་ཁོ་་་
ནའོ༑ ༑དེ་ལྟ་བས་ན་ཤ་ཁྲག་གི་རོ་ལ་སྲེད་པས་ཤའི་ཁ་ཟས་བག་མེད་དུ་བསྟེན་
པ་འདི་ནི་རང་གཞན་གཉིས་ཀ་ལ་གནོད་ཚབས་ཤིན་ཏུ་ཆེ་བ་ཞིག་སྟེ། དེ་ཡང་འདི་
ལྟར་གལ་ཏེ་སྐྱེ་བ་ཕྱི་མར་དུད་འགྲོ་ལྟ་བུའི་རིགས་སུ་སྐྱེས་ན་སྔར་ཤ་ཟོས་ཟོས་པའི་
བག་ཆགས་ཀྱིས་ཤ་ཁྲག་ལ་ཁ་ཟས་སུ་བྱེད་པའི་རིགས་སུ་སྐྱེ་བར་གོར་མ་ཆག་སྟེ། །
སྟོན་པས་གསུངས་པ་ལ་ནམ་ཡང་བསླུ་བ་མེད་པའི་ཕྱིར་དང་། བྱེད་པ་རྒྱུ་མཐུན་ཀྱི་
འབྲས་བུ་འདི་ཤིན་ཏུ་སྟོབས་དང་ལྡན་པ་ཞིག་ཡིན་པའི་ཕྱིར་རོ། །དེ་འདྲའི་གདུག་
པའི་སེམས་ཅན་དུ་གྱུར་པ་ན་བླང་དོར་གྱི་གནས་ནི་མི་ཤེས། སྔོན་གོམས་པའི་
བག་ཆགས་ནི་མཐུ་བརྟས་པས་སེམས་ཅན་བགྲང་གིས་མི་ལང་པ་ཞིག་བསད་དེ་
རང་ཉིད་འོག་ནས་འོག་ཏུ་ངན་སོང་གི་གཏིང་ནས་ནམ་ཡང་མི་ཐར་བ་ཞིག་ངེས་པར་
འབྱུང་སྟེ། གདུག་པའི་སེམས་ཅན་རྣམས་སྐྱེས་པའི་དེ་མ་ཐག་པ་ནས་སྲོག་ཆགས་
རྣམས་ཁ་ཟས་སུ་བྱེད་པ་མངོན་སུམ་ཡིན་ལ། སེམས་ཅན་འགའ་རེས་ཞག་རེ་ལ་
སྲོག་ཆགས་ཁྲི་ཕྲག་མང་པོ་བཟའ་བའང་ཡོད། ད་ལྟ་མི་ཡུལ་ན་དཀར་གསུམ་
མངར་གསུམ་གྱི་ཟས་རོ་བཅུད་ཕུན་སུམ་ཚོགས་པ་འདི་ཙམ་ཞིག་ཡོད་བཞིན་་་་་
བླང་དོར་མི་བྱེད་ན་དེ་ཚེ་ཅི་བྱར་ཡོད། དེས་ན་འབྲས་བུ་འདི་ནི་ཤིན་ཏུའང་འཇིགས་
སུ་རུང་བ་ཞིག་གོ །དེ་ལྟ་ན་སྦྱོར་ལམ་བཟོད་པ་ཐོབ་པ་དག་ངན་སོང་དུ་འགྲོ་མི་
377།



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གཞུང་འབུམ།
དགོས་པ་མ་གཏོགས་སོ་སྐྱེ་ཕལ་བ་རྣམས་ནི་ཤ་བཟའ་བ་འདི་ཉེན་ཚབས་ཤིན་ཏུ་
ཆེ་བ་ཞིག་ཏུ་འདུག་སྙམ་དུ་སེམས་སོ། །
ཁྱད་པར་དུ་རང་རེའི་ཡུལ་དུ་དགོན་པ་འགའ་རེས་དགེ་འདུན་གྱི་འཚོ་བའི་ཕྱིར་དུ་
སེམས་ཅན་མང་པོ་ཆེད་དུ་གསོད་དེ། ཚུལ་འདི་ནི་སོར་བྱང་སྔགས་གསུམ་གྱི་
ཉམས་ལེན་མཐའ་དག་གི་རྩ་བ་དང་འགལ་ཞིང༌། བསྟན་པ་ལ་རྨ་འབྱིན་པའི་སྤྱོད་
ངན་ཡ་ང་བ་ཞིག་སྟེ། འདི་འདྲའི་སྤྱོད་ངན་དག་ལ་བརྟེན་ནས་གསང་སྔགས་ལ་
ལོག་པར་ལྟ་བ་དང་ཁ་ཟེར་བ་སྔར་ཡང་མང་དུ་བྱུང་ལ་ད་ལྟའང་ཤིན་ཏུ་མང་པོ་་་་་
འདུག་གོ །དེའི་ཕྱིར་སྐྱེ་བོ་མང་པོས་ཆོས་སྤང་གི་ལས་ངན་བསགས་ནས་ངན་སོང་
དུ་འགྲོ་བའི་སྡིག་རྐྱེན་དུ་འགྱུར། དེས་ན་བྱ་བ་ངན་པ་འདི་ལྟ་བུ་ནི་རང་གཞན་
ཐམས་ཅད་ཕུང་དུ་འཇུག་པ་ཡིན་པས་ན་ཆོས་པ་ཡིན་པར་རློམ་པ་དག་གིས་ངེས་པར་
དུ་སྤང་བར་བྱ་དགོས་པ་ཡིན་ཏེ། ཤཱཀྱའི་རྗེས་འཇུག་ཏུ་ཁས་འཆེས་ནས་རང་དབང་
རང་ལ་ཡོད་བཞིན་དུ་བསམ་བཞིན་སེམས་ཅན་གྱི་སྲོག་ལ་འཚེ་བ་ལས་ལྷག་པའི་
སྐྱོན་ཆེ་བ་ཅི་ཞིག་ཡོད་དེ། ཐེག་ཆེན་ཆོས་ཀྱི་རྩ་བ་བྱམས་དང་སྙིང་རྗེ་ཏིལ་འབྲུ་
ཙམ་ཡང་མི་མངའ་བའི་འབྲས་རྟགས་སམ་ཡང་ན་འཚེ་བ་ཆོས་སུ་སྨྲ་བའི་བརྟུལ་
ཞུགས་སྐྱོང་བ་སྟེ། ཆེས་ཡི་མུག་པའི་གནས་སོ། ། 1
ད་ལྟ་འཛམ་བུ་གླིང་འདིར་དམྱལ་བ་ས་ཁར་ཐོན་པ་ལྟ་བུའི་བཤས་རྭ་སྣ་ཚོགས་ན་
ཉི་མ་རེ་རེ་ཞིང་ཉེས་མེད་ཀྱི་སེམས་ཅན་བགྲང་གིས་མི་ལང་བ་ཞིག་གིས་སྡུག་་་་་་
བསྔལ་བཟོད་གླགས་མེད་པ་དག་མྱངས་ནས་སྲོག་སྐྱེལ་དགོས་པ་འདི་གཞན་གང་
གི་ཕྱིར་དུའང་མ་ཡིན་གྱི། རང་རེ་ཤ་ཟ་བ་པོ་རྣམས་ཀྱི་ཆེད་ཁོ་ན་ཡིན་ལ།རང་ཅག་
གིས་ཤན་པ་རྣམས་ལ་ཤའི་རིན་མང་པོ་གཞལ་བ་དེའང་དོན་གྱིས་སེམས་ཅན་་་་་
རྣམས་ཀྱིས་སྡུག་བསྔལ་དྲག་པོ་དེ་ཉིད་མྱང་བའི་ཆེད་དུ་བྱིན་པ་ཡིན་ཏེ། སྡུག་
378



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
བསྔལ་དེ་འདྲ་བ་མང་དུ་འཇུག་པ་དེ་ནི་འདི་འདྲ་བའི་རིན་འཐོབ་པའི་ཕྱིར་ཡིན་གྱི། །
ཤན་པ་དང་སེམས་ཅན་དེ་རྣམས་ཀྱི་བར་ན་འཁོན་ཡོད་པའམ་སེམས་ཅན་དེ་རྣམས་
ཀྱིས་ཁྲིམས་འགལ་གྱི་ཉེས་པ་བྱས་པས་མ་ཡིན་པའི་ཕྱིར་རོ། །རྒྱུ་མཚན་དེ་ཉིད་ཀྱི་
ཕྱིར་གསོད་པ་པོ་དང་ཤ་བཟའ་བ་པོ་གཉིས་ཆར་ལའང་ཉེས་པ་ཡོད་པར་གསུངས་
པ་ཡིན་ཏེ། འཇམ་དཔལ་གྱི་ལྟ་འདོད་མདོར་བསྟན་ལས། རྫས་འཐོབ་དོན་དུ་སྲོག་
གཅོད་དང༌། །བཟའ་བའི་དོན་དུ་རིན་འཇལ་བ། །གཉིས་པོ་དག་ཀྱང་གསོད་པོ་སྟེ།།
ངུ་འབོད་ལ་སོགས་རྣམས་སུ་འཚེད། །རྫས་ཀྱི་དོན་དུ་སེམས་ཅན་གསོད། །རྫས་
སྟེར་མེད་ན་སུས་ཀྱང་མིན། །བྱ་དང་བྱེད་པོ་ཡང་དག་འབྲེལ། །རྟག་ཏུ་སྲོག་ཆགས་
གསོད་པ་པོ། །གང་ཚེ་རྫས་ཀྱི་ཉ་ཉོས་པས། །ཁྱིམ་གནས་རྣམས་ལ་སྡིག་མེད་ན། །
དེ་བཞིན་གཟུགས་སྐུ་ལ་སོགས་པ། །བྱས་པ་འང་ཇི་ལྟར་བསོད་ནམས་འགྱུར། །
མཆོད་རྟེན་རྩིགས་མཁན་གྱིས་བྱས་དང༌། །ཉ་ནི་ཉ་བས་བསད་པ་སྟེ། །མཆོད་རྟེན་
ཕྱག་བྱེད་བྱེད་པོ་མིན། །ཉ་ཟོས་གསོད་པ་པོ་ལ་མིན། །གང་ཚེ་ཉ་དེ་ཟོས་པ་ཡི། །
སྡིག་པ་ཟ་བ་པོར་མེད་ན། །དེ་ཚེ་མཆོད་རྟེན་མཆོད་པ་ཡི། །བསོད་ནམས་མཆོད་
བྱེད་པོ་ལ་མེད། །གསོད་པ་པོ་དང་ཟ་བ་པོ། །གཉིས་པོ་དག་ཀྱང་སོ་སོ་སྟེ། །གསོད་
པ་པོ་ནི་ནོར་ལ་སྲེད། །ཟ་བ་པོ་ནི་ཟས་ཀྱི་དོན། །གསོད་པོ་ནོར་ལ་སྲེད་པ་དག །
བསྐལ་པ་འབུམ་དུ་འཚེད་པ་འོ། །ཟ་བོ་ཤ་ལ་སྲེད་པ་དག །བསྐལ་པ་བྱེ་བར་
འཚེད་པ་འོ། །ཉན་ཐོས་ཀྱིས་ནི་ཆེད་དག་ཏུ། །ཉ་བས་ཉ་ནི་བསད་པ་དང་། །བྲམ་
ཟེ་ཡི་ནི་ཆེད་དག་ཏུ། །ཆང་མས་ཆང་ནི་བྱས་པ་དང༌། ཁ་ན་མ་ཐོ་མེད་གཞན་མིན།།
ཤ་ཟ་བ་ཡི་མི་གང་ཞིག །དང་པོ་ཡི་དྭགས་འགྲོ་བ་སྟེ། །ཕྱི་ནས་ངུ་འབོད་འགྲོ་བའོ།།
ཞེས་གསུངས་པ་དང་། །ལང་གཤེགས་ལས། གཞན་ཡང་བློ་གྲོས་ཆེན་པོ། དེ་ལ་
སྲོག་གཅོད་པ་དག་ནི་ཁེ་འདོད་པའི་ཕྱིར་སྲོག་བཅད་ནས་འཚོང་བར་བྱེད་དོ། །གང་
379



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
བླུན་པོ་ཤ་ཟ་བ་དེ་དག་ནི་རིན་གྱིས་ཤ་རྣམས་ཉོ་བར་བྱེད་དོ། །ཞེས་པ་ལ་སོགས་
པ་གོང་དུ་དྲངས་པ་ལྟར་ཡིན་པའི་ཕྱིར་རོ། །དེ་ལྟར་རང་ཅག་གིས་རིན་བྱིན་ནས་
སེམས་ཅན་མང་པོ་གསོད་དུ་བཅུག་སྟེ་ཤ་ཟོས་པའི་དགོས་པ་ནི་ལྕེའི་དབང་པོ་ལ་
བྲོ་བ་ཅུང་ཟད་ཙམ་བསྐྱེད་པ་དེར་ཟད་ན། །དགོས་པ་དེ་ནི་མི་ཡུལ་གྱི་ཟས་གཞན་
པ་མང་པོ་དག་གིས་ཀྱང་ངེས་པར་འགྲུབ་པས་ཤ་མ་ཟོས་ཐབས་མེད་ཅི་ཡང་མི་
འདུག་མོད། །མནོག་ཆུང་གི་དོན་དུ་རང་གཞན་གཉིས་ཀ་ཕུང་བར་བྱེད་པ་འདི་རང་
རེ་སོ་སྐྱེ་ཐ་མལ་པ་རྣམས་ཀྱི་ཐོག་མེད་ནས་གོམས་པའི་རང་གཤིས་ཡིན་ནོ། །
ཁྱད་པར་དེང་དུས་སྐྱེ་བོ་དག་ལས་འབྲས་ལ་ཡིད་ཆེས་དང་སེམས་ཅན་ལ་སྙིང་བརྩེ་
བ་ནི་ཅུང་ཟད་ཀྱང་མེད། འདོད་སྲེད་གཏི་མུག་གིས་ནི་སེམས་རབ་ཏུ་དབྱེན་སྤྲོས་
པས་མིག་གིས་མཐོང་ཚད་ཀྱི་དུད་འགྲོ་རྣམས་ཀྱི་ཁྲོད་ན་མི་གསོད་རྒྱུ་དང་མི་བཟའ་
རྒྱུ་ཤིན་ཏུ་ཉུང་བར་མ་ཟད་སྲོག་ཆགས་དག་གི་རོ་སྟོད་གསོན་པོར་གནས་བཞིན་དུ་
རོ་སྨད་ཚོས་པར་བྱས་ཏེ་བཟའ་བ་སོགས་བློ་ཡུལ་ལས་འདས་པའི་གདོལ་སྤྱོད་སྣ་
ཚོགས་བྱེད། མི་རྣམས་ཀྱིས་སྲོག་ཆགས་གཞན་དག་ལ་འབྲུ་དང་ཚོད་མ་སོགས་
བཟའ་བཅའ་ཙམ་གྱི་འདུ་ཤེས་ལས་ཅི་ཡང་མེད་དེ། བཟའ་བའི་ཆེད་དུ་སྐྱེད་པར་
བྱེད་ཅིང་བཟའ་བའི་ཆེད་དུ་གསོད་པར་བྱེད། སེམས་ཅན་ཉམ་ཆུང་དེ་རྣམས་ལ་
རང་དབང་གི་འཚོ་བ་ཅུང་ཟད་ཀྱང་མེད་པར་གཞན་གྱི་ཁ་ཟས་ཀྱི་ཕྱིར་དུ་སྐྱེ་དགོས་
ཤིང་། ཁ་ཟས་ཀྱི་ཕྱིར་དུ་འཚོ་དགོས། ཁ་ཟས་ཀྱི་ཕྱིར་དུ་འཆི་བར་ཡང་བྱ་དགོས་
པ་ཡིན་ནོ། །འཚོ་ཚུལ་དང་འཆི་ཚུལ་ནི་ཤིན་ཏུ་ཡ་ང་ཞིང་ཡི་མུག་པ་ཁོ་ན་ཡིན་ཏེ།
དེ་ཐམས་ཅད་ཀྱི་རྩ་བ་ནི་མི་རྣམས་ཀྱིས་ཤའི་ཁ་ཟས་བསྟེན་པ་འབའ་ཞིག་ལ་ཐུག་
པར་ཤེས་པར་བྱ་ལ། མི་དེ་རྣམས་ཀྱི་ཁྲོད་དུ་རང་ཡང་ཡོད་པ་འདི་གོ་དགོས་སོ། །
ཤའི་ཁ་ཟས་སྤངས་པ་དག་ལ་ནི་ཁམས་གསུམ་གྱི་སེམས་ཅན་ཐམས་ཅད་ཤ་་་་་
380



བློ་གསར་ཡིད་ཀྱི་དགའ་སྟོན་ལས་ཤའི་ཁ་ཟས་གནང་བཀག་གི་བསླབ་བྱ།
ཆེད་དུ་བསད་ཀྱང་ཤའི་བགོ་སྐལ་ཡང་མེད་ལ་སྡིག་པའི་སྐལ་བའང་མེད་དོ། །དེང་
སང་སྐྱེལ་འདྲེན་གྱི་མཐུན་རྐྱེན་དར་རྒྱས་སུ་ཕྱིན་པའི་དབང་གིས་འཛམ་གླིང་གི་ཟས་
རིགས་རྣམས་ཕན་ཚུན་ཉོ་ཚོང་གིས་ཁྱེར་ཏེ་གང་སར་ཁྱབ་པས་ཤའི་ཁ་ཟས་རྣམ་་་་་
གྲངས་སྣ་ཚོགས་པ་དང་བྱ་སྒོང་སོགས་ཀྱི་བཟའ་བཅའ་ཡུལ་གཞན་ནས་བྱུང་་་་་
རྣམས་དབྱིབས་དང་ཁ་དོག་དང་སྣོད་ཀྱི་བཟོ་བཀོད་མཛེས་པར་སྣང་བ་དུ་མ་འདུག་
མོད༑ འདི་དག་ཐམས་ཅད་ཀྱང་བ་ལང་དང་ཕག་དང་བྱ་སོགས་སེམས་ཅན་རྣམས་
ལ་ཤིན་ཏུ་མི་འོས་པའི་མནར་གཅོད་དཔེ་མེད་པ་བྱས་ནས་ཁྲག་དང་མཆི་མའི་རྒྱ་མཚོ་
བསྐྱིལ་ཏེ་བཟོས་པ་འབའ་ཞིག་ཡིན་པས་ཅི་མི་སྙམ་དུ་རང་དགར་ལོངས་སྤྱོད་པའི་
གནས་ནི་གཏན་མ་ཡིན་ནོ། ། །
སྨྲས་པ།
སྣ་ཚོགས་འབྱོར་བའི་ལོངས་སྤྱོད་རབ་རྒྱས་ཉམས་དགའ་མི་ཡི་འཇིག་རྟེན་ནས། །
དཀར་གསུམ་མངར་གསུམ་གཙང་མའི་ཁ་ཟས་སྟོན་པས་བསྔགས་པ་རྣམ་སྤངས་ཏེ།།
ཀླ་ཀློ་སྡིག་པའི་ཁ་ཆུས་རབ་སྦགས་ཤ་ཁྲག་དྲོན་མོར་རྔམ་པའི་འབྲས། །
ཤ་ཟན་གདུག་པའི་གཅན་གཟན་ཡིན་ཞེས་སྟོན་པས་གསུངས་ན་ཅིས་མི་འཇིགས།།
དེ་ཕྱིར་སྐྱེ་བའི་ཕྲེང་བ་ཐམས་ཅད་དུ། །
གཞན་ལ་འཚེ་བའི་འཚོ་བ་ཡོངས་སྤངས་ཤིང་། །
བྱང་སེམས་བདུད་རྩིའི་རྒྱུན་གྱིས་རྒྱུད་བརླན་ཏེ། །
དུས་ཀུན་འགྲོ་བའི་དོན་ལ་གཞོལ་བར་ཤོག །
381



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཅི་སྟེ་ལས་དང་ཉོན་མོངས་ཤུགས་ཀྱིས་གདུག་འགྲོའི་ཁྲོད་དུ་ཁྱེར་ན་ཡང་། །
སྟོན་པའི་བཀའ་ལུང་ཕྱག་རྒྱའི་རེ་ཁཱ་སེམས་ལ་བཏབ་པ་མངོན་སད་དེ། །
ཤ་ཁྲག་སྤྱོད་ཕྱིར་འགྲོ་ལ་འཚེ་བའི་གདུག་པའི་བསམ་སྤྱོད་རབ་བཏང་ནས། །
སྙིང་རྗེའི་དབང་གིས་སྲོག་གི་འདུ་བྱེད་ཕངས་པ་མེད་པར་འདོར་གྱུར་ཅིག ། :|ཀྱི་
ལས་སྣང་དུས་རླབས་མཁའ་ལ་འཕྱོ་བ་སྲིད་པའི་རྒྱ་མཚོ་ཡ་ང་བར། །
དཀར་ནག་ལས་འབྲས་དྲི་ཡི་ཤིང་རྟས་ཇི་སྲིད་བསྐྱོད་པ་དེ་སྲིད་དུ། ། །།
སྐྱེ་བོ་རྣམས་ཀྱི་ལུས་དང་སྲོག་ལ་གནོད་མེད་ཞི་བའི་སེམས་ལྡན་ཞིང་། །
མགོན་མེད་འགྲོ་བའི་མགོན་དུ་འགྱུར་བའི་ཡིད་ལ་སྨོན་པ་འགྲུབ་གྱུར་ཅིག །
ཅེས་གསེར་ལྗོངས་བླ་མ་རུང་གསང་ཆེན་འོད་སྐུར་གྲོལ་བའི་དབེན་ཁྲོད་དུ་རབ་རྒྱན་ལྕགས་སྦྲུལ་ཆོ་
འཕྲུལ་ཟླ་བའི་ཡར་ངོ་ཚེས་བཅུ་ལ་བྱང་སེམས་བདག་ཉིད་ཆེན་པོ་དོན་གྱི་སླད་དུ་མཚན་ནས་སྨོས་ཏེ་
ཆོས་རྗེ་དམ་པ་ཡིད་བཞིན་ནོར་བུ་གང་གི་ཞབས་རྡུལ་སྤྱི་བོར་ལེན་པའི་གུས་འབངས་ཚུལ་ཁྲིམས་བློ་
གྲོས་སུ་འབོད་པས་སྦྱར་བ་དགེ་ལེགས་སུ་གྱུར་ཅིག། །།
382
།



བློ་གསར་ཡིད་ཀྱི་དགའ་སྟོན་ལས་སྐྱེས་བུ་དམ་པ་དག་ལ་ཞུ་གསོལ།
༄༅། །བསྟན་འཛིན་གྱི་སྐྱེས་བུ་དམ་པ་དག་གི་
ཞབས་དྲུང་དུ་ཞུ་གསོལ།
དུས་ཀྱི་མར་གཤམ་འདིར་སྐྱེ་རྒུའི་བསོད་ནམས་ཟད་པའི་དབང་གིས་ངན་སྤྱོད་སྣ་
ཚོགས་པ་ཁ་དར་ནས་ཅིག་ལས་ཚབས་པོ་ཆེ་ལ་རབ་ཏུ་བརྩོན་པས་འདི་ཕྱི་གཉིས་
ཀ་ཕུང་པར་བྱེད་ཅིང་། ཁྱད་པར་དུ་རང་རེ་གངས་ཅན་མདོ་ཁམས་ཀྱི་ཡུལ་འདིར་
ཉེ་བའི་ལོ་འགའི་རིང་ལ་ཟོག་ལུག་རྟ་དང་ཁྱི་ཡན་ཆད་བཤས་རྭར་འབེབས་པའི་
བརྩེ་མེད་ཀྱི་གདུག་སྤྱོད་ཡ་ང་བ་འདི་ལོ་རེ་བས་ལོ་རེ་ཇེ་མང་ཇེ་དར་དུ་གྱུར་ཏེ་ཉེས་
མེད་ཀྱི་སེམས་ཅན་རྣམས་ལ་སྡུག་བསྔལ་བཟོད་གླགས་མེད་པ་མྱོང་དུ་འཇུག་ཅིང་།
རང་གཞན་ཐམས་ཅད་སྡིག་པ་ལ་སྦྱར་ནས་ངན་སོང་གི་རྒྱུ་འཇིགས་སུ་རུང་བ་ལ་་་་་
ཆེས་ཆེར་འབད་པས་ལོང་བ་གཡང་ལ་མཆོང་པ་ལྟར་དུ་གྱུར་འདུག་པ་ཀུན་གྱིས་་་་་
མཁྱེན་གསལ་ལྟར་ལགས་ལ། སྡིག་ལས་འདི་ལྟ་བུ་མ་བྱས་ན་འཚོ་ཐབས་མེད་པ་
ནི་མ་ཡིན་པས་སྡིག་རྒྱུན་འདི་གཅོད་ཅི་ནུས་བྱེད་པ་ཤིན་ཏུ་གལ་ཆེའོ། །དེས་ན་
རིས་སུ་མ་ཆད་པའི་བསྟན་འཛིན་གྱི་སྐྱེས་བུ་དམ་པ་རྣམས་དང་ལྷག་བསམ་ཅན་གྱི་
གྲྭ་པ་དཀྱུས་མ་ཡན་ཆད་ཀྱིས་བྱ་བ་འདི་བཏང་སྙོམས་སུ་མི་འཇོག་པར་ནུས་པ་ཅི་
ཐོན་གྱིས་འབད་པ་ཞིག་བྱེད་པར་སྙིང་ཐག་པ་ནས་ཞུ་ཞུ། སྤྱིར་ཁོར་ཡུག་དང་སྲོག་
ཆགས་ལ་སྲུང་སྐྱོབ་བྱེད་པ་འདི་ཁྲིམས་མཐུན་གྱི་བྱ་བ་ཡིན་ལ་ཁྱད་པར་དུ་རང་ཅིག་
སྟོན་པའི་རྗེས་འཇུག་རྣམས་ལ་འོས་བབས་ཀྱི་བགྱི་བ་གལ་པོ་ཆེའང་ཡིན་པས་ཅིས་
ཀྱང་ཐུགས་རྗེས་མི་འདོར་བར་མཁྱེན་མཁྱེན་མཁྱེན། ཞེས་གསེར་ལྗོངས་བླ་མ་རུང་གསང་
ཆེན་འོད་སྐུར་གྲོལ་བའི་དབེན་ཁྲོད་ནས་ཕུལ།
།
383



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
༄༅། །སྒོ་ཕྱུགས་རྣམས་ངན་གསོད་མི་བྱེད་པའི་རེ་ཞུ།
རང་རེ་བོད་གངས་ཅན་གྱི་ལྗོངས་འདིར་ལོ་སྟོང་ལྷག་གི་རིང་ལ་སངས་རྒྱས་ཀྱི་
བསྟན་པ་རིན་པོ་ཆེའི་སྣང་བས་ཡོངས་སུ་ཁྱབ་པས་སྤྱིར་སྐྱེ་བོ་མཐོ་དམན་ཐམས་་་་་
ཅད་དཀོན་མཆོག་གསུམ་ལ་དད་པ་དང༌། སེམས་ཅན་ཐམས་ཅད་ལ་སྙིང་བརྩེ་
བ་དང༌། ལས་རྒྱུ་འབྲས་ལ་ཡིད་ཆེས་དང་བླང་དོར་ལེགས་པོ་བྱེད་པ་འདི་ནི་འདི་
བདེ་ཕྱི་སྐྱིད་ཀྱི་རྒྱུ་མ་ནོར་བ་ཡིན་པས་ཤིན་ཏུ་དགའ་བར་འོས་པའི་གནས་ཡིན། །
འོན་ཀྱང་གོམས་སྲོལ་ངན་པ་དག་ཀྱང་སྣང་སྟེ། ད་ནི་བསྒྱུར་བཅོས་ཤིག་བྱེད་པར་
ང་ཚོས་སྙིང་ཐག་པ་ནས་རེ་བ་བྱེད་བཞིན་ཡོད་དོ། །
དེའང་གང་ཞེ་ན། མདོ་ཁམས་ཕྱོགས་ཀྱི་འབྲོག་སྡེ་མང་ཆེ་བས་སྒོ་ཕྱུགས་གསོད་པ་
ན་མཆུ་བཅིངས་ནས་དབུགས་བཀག་སྟེ་གསོད་པར་བྱེད། གཞན་དག་གིས་སྐེ་རྩ་
བཅད་དེ་གསོད་པར་བྱེད། དེ་སོགས་གང་བྱས་ཀྱང་ཤིན་ཏུ་མི་བཟད་པའི་ངན་
གསོད་ཡིན། དེ་ཡང་ཇི་ལྟར་ཡིན་ཞེ་ན། དབུགས་བཀག་པ་ལ་དང་པོ་མཆུ་བཅིངས་
པ་ནས་བཟུང་ཤི་བའི་བར་ལ་དུས་ཚོད་སྐར་མ་དགུ་ནས་བཅོ་ལྔ་ཙམ་ཞིག་དགོས།
དེའི་རིང་ལ་དབུགས་བཀག་པའི་སྡུག་བསྔལ་དྲག་པོ་དེ་བར་མ་ཆད་དུ་མྱང་དགོས།
རྐང་ལག་བཞི་པོ་ནི་ཐག་པས་བཀྱིགས་ནས་འགུལ་ཙམ་ཡང་མི་ནུས། དབུགས་
བཀག་པ་ན་ལུས་ཀྱི་སྡུག་བསྔལ་དུ་མ་ཟད་སེམས་ལའང་འཇིགས་སྐྲག་བཟོད་དུ་
མེད་པ་ཡོད། རང་ཅག་གིས་དུས་ཚོད་སྐར་མ་གཅིག་ལ་དབུགས་བསྡམས་ནས་
སྡོད་དང་གང་འདྲ་འདུག སྡུག་བསྔལ་དེ་ཉིད་སྐར་མ་དང་པོ་ལས་གཉིས་པ། གཉིས་
པ་ལས་གསུམ་པ། གསུམ་པ་ལས་བཞི་པ་སྟེ་མ་ཤིའི་བར་དུ་ཇེ་དྲག་ཇེ་དྲག་ལ་འགྲོ་
384



བློ་གསར་ཡིད་ཀྱི་དགའ་སྟོན་ལས་སྒོ་ཕྱུགས་ངན་གསོད་མི་བྱེད་པའི་རེ་ཞུ།
བ་ཡིན། ལོ་འགའི་སྔོན་ལ་ང་ཚོས་ཤན་པའི་ལག་ནས་གཡག་ཅིག་སྲོག་བླུ་བྱས་ཏེ།
མཆུ་བསྡམས་ནས་ཡུན་རིང་པོ་སོང་བས་ཕར་བལྟས་ན་མིག་སྔོན་པོར་གྱུར་ཏེ་འགུལ་
ཙམ་ཡང་མི་བྱེད་པས་ཤི་ཟིན་པ་ལྟ་བུར་འདུག ཤན་པ་དག་ལ་མཆི་བཅིངས་པ་
གྲོལ་ཅིག་དང་ང་ཚོས་ཉོ་ཞེས་སྨྲས་ཏེ། དེ་དག་གིས་ཤི་ཟིན་ཟེར། མཆུ་བསྡམས་
པ་རིམ་གྱིས་རིམ་གྱིས་ལྷོད་པས་ཅུང་ཞིག་ནས་གཡག་དེ་སོས་ནས་ཡར་ལང་བྱུང་།
དེས་ན་ཡུན་རིང་དེ་ཙམ་ལ་ད་དུང་ཤི་ཐུབ་མི་འདུག གལ་ཏེ་རང་རེའི་རྐང་ལག་
ཐག་པས་བསྡམས་ཏེ་ཡུན་རིང་དེ་ཙམ་ལ་དབུགས་བཀག་ནས་འཆི་དགོས་ན་་་་་་
འདྲ་ཡིན་རང་ཐོག་ནས་བསམ་བློ་ཞིབ་མོ་ཞིག་གཏོང་རོགས་གྱིས། དེ་བཞིན་དུ་སྐྱེ་
བཅད་དེ་གསོད་པ་འདིའང་ངན་གསོད་ཡིན་པས་སྡུག་བསྔལ་ཤིན་ཏུ་ཆེ། སྐེ་བཅད་
པ་ནས་ཤི་བའི་བར་ལ་དུས་ཚོད་སྐར་མ་བཅུ་ནས་ཉི་ཤུ་ཙམ་ཞིག་འགོར། སྙིང་ནང་
གི་ཁྲག་ཡོངས་རྫོ་གས་ས་ལ་ཕོས་ཏེ་ཟད་པར་མ་གྱུར་གྱི་བར་ཤི་མི་ཐུབ། སྙིང་ཁྲག་
ཡོངས་རྫོགས་ཟད་དེ་ཕྱི་ནས་བལྟས་ན་ཤི་ཟིན་པ་ལྟར་གྱུར་པ་ན་ད་དུང་འགའ་རེས་
འཕག་འཚག་བྱས་ཏེ་ཡར་ལང་ཨེ་ཐུབ་བལྟ་བ་འདུག་སྟེ། དེས་ན་གསོད་ཚུལ་དེ་
གཉིས་ཀའང་གསོད་རྒྱུའི་སེམས་ཅན་ལ་སྡུག་བསྔལ་ཤིན་ཏུ་ཆེ་ལ་ཡུན་རིང་བ་དང་།
གསོད་མཁན་གྱི་མི་ལ་སེམས་ཅན་ངན་གསོད་བྱས་པའི་སྡིག་པ་ཤིན་ཏུ་ཆེ་བ་ཡིན་
ནོ༑ ༑འོ་ན་ཇི་ལྟར་བྱ་དགོས་ཞེ་ན། རང་རེ་མི་རྣམས་ཀྱི་ལུས་ལ་རྨ་ཞིག་བྱུང་ནས་
སྨན་བཅོས་ཕྲན་བུ་ཞིག་བྱེད་དགོས་པ་ན་ཡང་བཟི་སྨན་བཏང་སྟེ་ཟུག་གཟེར་་་་་
འབྱུང་བའི་ཐབས་བྱེད། འོ་ན་ཟོག་ལུག་སོགས་དུད་འགྲོ་འདི་རྣམས་ཀྱང་ཁ་གྲག་
ཤེས་མི་ཤེས་ཀྱི་ཁྱད་པར་ཙམ་མ་གཏོགས་བདེ་བ་ཆུང་ངུ་ཡན་ཆད་འདོད་ལ། སྡུག་
བསྔལ་ཕྲན་བུ་ཙམ་ཡང་མི་འདོད་པར་རང་རེ་མི་རྣམས་དང་ཁྱད་པར་ཅུང་ཟད་ཀྱང་
མེད་པས་ང་ཚོས་སེམས་ཅན་དེ་རྣམས་ཀྱི་བདེ་སྡུག་ལ་སྣང་མེད་དུ་བཞག་སྟེ། དོན་
385



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
མེད་ཀྱི་སྡུག་བསྔལ་སྣ་ཚོགས་པ་གཏོད་ག་ལ་རུང་། – གལ་ཏེ་གཏད་ན་ལས་རྒྱུ་
འབྲས་ནམ་ཡང་བསླུ་བ་མེད་པས་རང་ཉིད་ལའང་བདེ་མོ་དང་སྐྱིད་པོ་མི་འོང་ཐག་
ཆོད་ཡིན། ད་ལྟ་ཟོག་ལུག་སོགས་དུད་འགྲོ་འདི་དག་ཉམ་དེ་ལས་ཆུང་ཐབས་མེད་
པའི་ཚད་ཙམ་དུ་འདུག་པས་ཁྱོད་ཅག་སྐྲག་མི་དགོས་ཀྱང་ལས་རྒྱུ་འབྲས་ཞེས་པ་འདི་
ལ་སྐྲག་མི་དགོས་མཁན་གྱི་དཔའ་བོ་གཅིག་ཀྱང་ཡོད་མི་སྲིད། ད་ལྟ་མི་སྐྲག་པ་
སྐད་དུ་སྨྲ་ཡང་ནམ་ཞིག་མགོ་ཐོག་ཏུ་བབས་པ་ན་བཟོད་ཐུབ་མཁན་སུ་ཡང་མེད་་་་
དོ༑ ༑དེས་ན་སེམས་ཅན་གང་ཡིན་ཡང་རུང་སྟེ། ངེས་པར་དུ་མ་བསད་ཐབས་མེད་
ཡིན་ཕྱིན་སྡུག་བསྔལ་ཆུང་ཐབས་བྱ་རྒྱུ་དེ་ཤིན་ཏུ་གལ་ཆེ་བ་ཡིན་ཏེ། གསད་
རྒྱུའི་སེམས་ཅན་ལ་སྡུག་བསྔལ་ཆུང་ན་གསོད་མཁན་ལའང་སྡིག་པ་ཅུང་ཟད་ཆུང་
བ་ཡིན། འོ་ན་སྡུག་བསྔལ་ཅུང་ཟད་ཆུང་བའི་གསོད་ཚུལ་ཇི་ལྟ་བུ་ཞེ་ན། ཡུལ་གཞན་
ན་སྨན་བླུད་ནས་སྡུག་བསྔལ་གྱི་ཚོར་བ་མེད་པའི་སྒོ་ནས་འཆིར་འཇུག་པ་ཡོད་པས་
དེ་འདྲ་བྱུང་ན་རབ་ཡིན། འོན་ཀྱང་རང་རེའི་ཞིང་འབྲོག་ཕལ་བའི་ནང་དུ་ད་དུང་རེ་
ཞིག་ཐབས་དེ་འོང་བ་དཀའ་ཙམ་ཡོད། རང་ཅག་གིས་བསྒྲུབ་ཐུབ་པའི་ཐབས་ནི་
ཁམས་ཕྱོགས་ཀྱི་ཡུལ་གྲུ་འགའ་རེ་ན་མཆུ་སྡོམ་པ་དང་སྐེ་གཅོད་པ་སོགས་ལ་ལྟོས་
ན་སྡུག་བསྔལ་ཅུང་ཟད་ཆུང་བ་དང་ཡུན་ཐུང་བའི་གསོད་ཐབས་ཡོད་པ་དེ་ཡིན། །
འདི་གལ་ཆེ་སྟེ་རང་ཅག་ལྟ་བུ་ལ་མཚོན་ན་མཆུ་བསྡམས་པ་ལྟ་བུའི་སྡུག་བསྔལ་་་་་
ཆེན་པོས་ལན་གཅིག་འཆི་བ་ལས་སྡུག་བསྔལ་ཅུང་ཟད་ཆུང་ངུས་ལན་འགའ་ཞིག་
འཆི་བ་དགའ་ངེས་ཡིན་ཏེ། དཔེར་ན་སྨན་ཁང་དག་ན་ཟུག་གཟེར་ཆེན་པོ་ཅན་གྱི་
ནད་པ་དག་གིས་འཆི་སྨན་བཏུང་ནས་མྱུར་དུ་འཆི་བའི་རེ་བ་ཡང་ཡང་བྱེད་པ་ལྟ་བུ་
ཡིན་ནོ། །དུད་འགྲོ་ཡིན་ཡང་འཆི་བའི་སྡུག་བསྔལ་ལ་ནི་ཧ་ཅང་སྐྲག་སྟེ། ལྕགས་
སྦྲུལ་ལོའི་སྟོན་དུས་སུ་བཤས་རྭ་ཆུང་ངུ་ཞིག་གི་ནང་ན་གཡག་བརྒྱད་འདུག དེ་
386



བློ་གསར་ཡིད་ཀྱི་དགའ་སྟོན་ལས་སྒོ་ཕྱུགས་ངན་གསོད་མི་བྱེད་པའི་རེ་ཞུ།
ལས་གསུམ་རྒྱ་ཤན་པ་འགའ་ཞིག་གིས་སྐེ་བཅད་ནས་བསད་དེ་པགས་པའི་སྟེང་ན་
ཤ་ལས་བྱེད་ཀྱིན་འདུག དེའི་དྲུང་ན་ཡོད་པའི་གཡག་གསོན་པོ་རྣམས་ལས་གཡག་
སར་ཞིག་གི་མིག་ནས་མཆི་མ་ཤ་ར་ར་འོང་གིན་འདུག ངེད་དྲུང་དུ་སོང་ནས་ཞིབ་
པར་བལྟས་པས་མིག་ན་བ་སོགས་རྐྱེན་གཞན་གྱིས་ནི་གཏན་ནས་མིན་ངེས་པ་རེད།
གཡག་གཞན་དག་ཀྱང་ལུས་འདར་ཤིག་ཤིག་བྱེད་ཀྱིན་འདུག དེས་ན་སེམས་ཅན་
གསོད་ཚེ་སྡུག་བསྔལ་ཆུང་ཐབས་བྱེད་རྒྱུ་འདི་ཐམས་ཅད་ཀྱིས་བཏང་སྙོམས་སུ་མི་
འཇོག་པར་དོ་སྣང་ཞིག་བྱེད་པར་ཞུ་ཞུ། སྤྱིར་སྲོག་གཅོད་པ་ལ་སྡིག་པ་མེད་པ་
དང་སྡུག་བསྔལ་མེད་པ་ཞིག་མི་སྲིད་ཀྱང་དེ་གཉིས་ཆུང་ཐབས་བྱེད་རྒྱུ་ཡོད་ལ་དེ་
རང་གཞན་གཉིས་ཀ་ལ་དོན་ཤིན་ཏུ་ཆེན་པོ་ཡིན། འོན་ཀྱང་ཐབས་འདི་ལྟ་བུས་
སྲོག་བཅད་ན་སྡིག་པ་དང་སྡུག་བསྔལ་གཏན་ནས་མེད་ཟེར་བ་མ་ཡིན་པས་གོ་ལོག་
ཏུ་མ་སོང་པ་ཞིག་དགོས་སོ།། །།
ཞེས་པ་འདི་ཡང་བོད་རབ་རྒྱན་ཆུ་རྟ་ལོའི་སྟོན་ཟླ་ཐ་ཆུང་གི་ཚེས་བཅུ་བཞི་ཉིན་ཚུལ་ཁྲིམས་བློ་གྲོས་
ཀྱིས་སྙིང་ཐག་པ་ནས་སེམས་ཅན་རྣམས་ལ་ཕན་ཅུང་ཟད་ཐོགས་ན་སྙམ་པའི་རེ་བ་ཆེན་པོས་སླར་
ཡང་བྲིས་པ་ཡིན་པས་ནམ་ཡང་དུས་ལས་ཡོལ་བ་མེད་པའི་བླ་མ་དཀོན་མཆོག་གསུམ་གྱི་ཐུགས་རྗེ་
དང༌། རྒྱུ་འབྲས་བསླུ་བ་མེད་པའི་རྟེན་འབྱུང་གི་དབང་གིས་བསམ་པ་བཞིན་དུ་འགྲུབ་པར་གྱུར་
ཅིག། །།
387



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
༈ དགོན་པ་རྣམས་ཀྱིས་ངེས་པར་དུ་སློབ་གཉེར་ལ་
དོ་དམ་མཛད་དགོས་པའི་བསམ་
ཚུལ་བརྗོད་པ། །
བླ་མ་དང་མགོན་པོ་འཇམ་པའི་དབྱངས་ལ་ཕྱག་འཚལ་ལོ། །
དེ་ཡང་གངས་ཅན་གྱི་ཡུལ་འདིར་མཁན་སློབ་ཆོས་གསུམ་གྱིས་དཔལ་བསམ་
འགྱུར་ལྷུན་གྱིས་གྲུབ་པའི་གཙུག་ལག་ཁང་ཕྱག་འདེབས་མཛད་པ་ནས་བཟུང་། བོད་
ཀྱི་དགོན་པ་རྣམས་ནི་ལོ་སྟོང་ལྷག་གི་རིང་ལ་ཆོས་པ་རྣམས་ཀྱིས་བསླབ་པ་གསུམ་
ཉམས་བཞེས་བྱ་བའི་གནས་ཡིན་པར་མ་ཟད། བཅུ་ཕྲག་རིག་གཞུང་མ་ལུས་་་་་་
འཛིན་སྐྱོང་སྤེལ་བར་བྱ་བའི་གཙོ་བོའི་གནས་ཀྱང་ཡིན། དེའི་ཕྱིར་དགོན་ཆེན་རྣམས་
སུ་མདོ་རྒྱུད་ཀྱི་འཆད་ཉན་ཆ་ཚང་ཡོད་པར་མ་ཟད། སྨན་རྩིས་སོགས་རིག་གནས་
ཡོངས་རྫོགས་ཀྱི་ཁྲིད་རྒྱུན་མ་ཉམས་པར་བཞུགས། བོད་ཀྱི་བླ་མ་རྣམས་ཀྱིས་མདོ་
རྒྱུད་ཀྱི་དགོངས་པ་འགྲེལ་བའི་བསྟན་བཅོས་དུ་མ་མཛད་པར་མ་ཟད། རིག་གནས་
མཐའ་དག་གི་དགོངས་འགྲེལ་ངོ་མཚར་ཅན་གྱི་གླེགས་བམ་ཤིན་ཏུ་མང་པོ་མཛད་དེ་
འཆད་ཉན་གྱི་ཁུར་བཞེས་པའི་བཀའ་དྲིན་གྱིས་རིན་ཐང་དང་བྲལ་བའི་རིག་གནས་
དེ་རྣམས་ད་ལྟའི་བར་དུ་གནས་པ་ཡིན་ནོ། །
དེ་ལྟ་ནའང་དེང་སང་ནི་དགོན་པ་རྣམས་ཀྱི་ནང་དུ་རིག་གནས་མཐའ་དག་གི་སློབ་སྦྱོང་
ལྟ་ཅི། ནང་དོན་རིག་པ་ཁོ་ནའི་ཕྱོགས་ཀྱི་སློབ་གཉེར་བྱ་རྒྱུ་ཡོད་པའང་ཤིན་ཏུ་དཀོན་
པོ་ཡིན། དེའི་དབང་གིས་དགོན་པ་མང་པོའི་གྲྭ་པ་ཕལ་ཆེ་བ་ལ་ཆོས་ཕྱོགས་ཀྱི་སྦྱོང་
388



བློ་གསར་ཡིད་ཀྱི་དགའ་སྟོན་ལས་དགོན་པ་རྣམས་ཀྱིས་སློབ་གཉེར་དགོས་ཚུལ།
བརྡར་མི་འཐོབ་པས་སྡེ་སྣོད་གསུམ་གྱི་དོན་མི་མཁྱེན་པར་གྱུར། དེ་མ་མཁྱེན་པས་
བསླབ་པ་གསུམ་གྱི་མཉམ་བཞེས་ལེགས་པོ་མི་འོང་། དེ་མ་བྱུང་བས་འཇིག་རྟེན་
མ་དད་པར་གྱུར་པའི་བྱ་བ་མང་པོས་གང་སར་ཁྱབ། དེའི་དབང་གིས་དགེ་འདུན་
ལ་མཐོང་ཆུང་དང་སྐྱེ་བོ་མང་པའི་རྒྱུད་ལོག་ལྟས་ཁེངས་པས་བསྟན་པ་ལ་ཉམ་ཉེས་
ཆེན་པོ་འབྱུང་བ་གོར་མ་ཆག དེ་ལྟ་ན་ཉེས་པ་ཐམས་ཅད་ཀྱི་རྩ་བ་དགོན་པའི་ནང་
དུ་བཤད་སྒྲུབ་ཀྱི་བསྟན་པ་གནད་སྨིན་ཞིག་མེད་པ་འདི་ཉིད་ལ་ཐུག་པ་ཡིན་པར་ཤེས་
པར་བྱའོ། །འོ་ན་ཇི་ལྟར་བྱ་དགོས་ཞེ་ན། འཛམ་གླིང་གི་ཡུལ་གྲུ་གང་དུའང་མེད་པའི་
སངས་རྒྱས་ཀྱི་བསྟན་པ་ཕུན་སུམ་ཚོགས་པ། དུས་ཀྱི་མཐར་ཡང་ས་ཆེན་པོ་འདིའི་
ཤར་ནུབ་ཀྱི་རིག་པ་གསར་རྙིང་གཉིས་ཆར་གྱི་ནང་ན་ཀུན་ལས་ཁྱད་པར་དུ་འཕགས་
ཤིང་ཉི་ཟླ་བཞིན་དུ་ལྷང་ངེར་གསལ་བ། ཕྱི་ནང་གི་རྒུད་པ་ཡོངས་སུ་གསོ་བ་ལ་མེད་
དུ་མི་རུང་ཞིང་། སྣོད་བཅུད་ལེགས་པའི་ལམ་དུ་འཁྲིད་པར་བྱེད་པའི་ཐབས་ཚུལ་
རྨད་དུ་བྱུང་བ་འདི་ཉིད་ཡུན་ནས་ཡུན་དུ་གནས་པ་ཞིག་དགོས་ཕྱིན་དགོན་པ་སོ་སོའི་
ནང་རྒྱ་ཆེ་ཆུང་ལ་མ་ལྟོས་པའི་བཤད་སྒྲུབ་ཀྱི་བསྟན་པ་སྤུས་ལེགས་རེ་མེད་ཐབས་
མེད། དེ་ཡོད་མེད་དགོན་དཔོན་དང་དགེ་སྐོས་སོགས་ཀྱི་བསམ་པ་ལ་རག་ལས་པ་
ཡིན། དེ་ཕྱིར་ཐོག་མར་བྱ་དགོས་པ་ནི། དགོན་པ་དེའི་ཕྱི་ནང་གི་བྱ་བ་ཐམས་ཅད་
ལ་བདག་གཉེར་བགྱིད་པའི་དགེ་འདུན་གྱི་སྡེ་ཚོགས་ཤིག་འཛུགས་དགོས། དེ་ཡང་
ཇི་ལྟ་བུ་ཞིག་དགོས་ཞེ་ན། སངས་རྒྱས་ཀྱི་བསྟན་པ་སྤྱི་ལ་གོ་བ་ཆགས་ཤིང་བསྟན་
འགྲོ་ལ་ལྷག་བསམ་རྣམ་པར་དག་པ་ཡོད་པ་དང་། །
ཁྱད་པར་དུ་བཤད་སྒྲུབ་ཀྱི་བསྟན་པ་ལ་ཐུགས་ཁུར་ཡང་དག་བཞེས་ངེས་པའི་གང་
ཟག་བཞི་ཡན་ཆད་ཚང་བ་ཞིག་དགེ་འདུན་གྱིས་བསྐོ་དགོས། དེ་ལས་གཞན་དུ་ཐོས་
བསམ་སློབ་གཉེར་ཅི་ཡང་བྱེད་མ་མྱོང་བ་དང་། བསྟན་འགྲོ་ལ་ལྷག་བསམ་མེད་
389



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཅིང་། མི་ཆེན་རྒྱལ་པོའམ་ཚོང་པ་ཆེན་པོ་དག་གི་ལད་མོ་ཁོ་ནར་གཡེངས་པ་དང་།
རང་གི་ཁྱིམ་གཞིས་ཀྱི་ཆེད་དུ་བྱ་བ་སྣ་ཚོགས་ཀྱིས་དུས་འདའ་བ་རྣམས་ཀྱིས་དགོན་
པའི་སྙིང་དོན་ལུང་རྟོགས་ལ་ཕན་ཐོགས་ཅི་ཡང་མེད།དེར་མ་ཟད་དགོན་དཔོན་གྱིས་
ཀྱང་བཤད་སྒྲུབ་ཀྱི་བསྟན་པ་ལ་ཐུགས་ཁུར་མི་བཞེས་ན། ཁོང་ཉིད་རྡོ་རྗེ་སློབ་
དཔོན་གྱི་གོ་ས་ནས་བཞུགས་སུ་གསོལ་བའི་འོས་ཙམ་ཡིན་གྱི། དགོན་པའི་བཤད་
སྒྲུབ་ཀྱི་བསྟན་པ་ནི་མི་གཅིག་གི་བསམ་ཚུལ་དང་བསྟུན་ཏེ་བཏང་སྙོམས་སུ་གཞག་ཏུ་
མེད་པས་དགེ་འདུན་སྤྱིས་བསྐོས་པའི་ཚོགས་པ་ཡང་དག་པ་དེས་དགོན་པའི་སློབ་
གཉེར་དེ་ཐུགས་དམ་གྱི་མཐིལ་དུ་བཟུང་སྟེ་བཀོད་སྒྲིག་ལེགས་པོ་བྱ་དགོས་སོ། །
དགོན་པའི་སློབ་གཉེར་དེ་ལ་རིམ་པ་གསུམ་སྟེ། བྱིས་པའི་སློབ་གཉེར་དང་།
ན་གཞོན་གྱི་སློབ་གཉེར་དང་། དད་ལྡན་མང་ཚོགས་གྱི་སློབ་གཉེར་རོ། །དང་པོ་བྱིས་
པའི་སློབ་གཉེར་ནི། དེང་སང་རང་རེའི་ཡུལ་ཕྱོགས་ཕལ་མོ་ཆེ་ན་ཕ་མ་དང་ཀློག་་་་
སློབ་པའི་གྲྭ་རྒན་རྣམས་ཀྱིས་རྩ་བ་ནས་འཆུག་པར་གྱུར་ཟིན་པའི་བསམ་པ་དེ་ལ་ད་
དུང་སྒྱུར་བཅོས་མ་ཐུབ་པའི་རྐྱེན་གྱིས་བྱིས་པ་ཕལ་མོ་ཆེའི་མི་ཚེའི་འདུན་མ་ཆུད་ཟོས་
སུ་གཏོང་བཞིན་ཡོད། དེ་ཡང་ཇི་ལྟར་ན་ཕ་མ་མང་ཆེ་བས་བྱིས་པ་རྣམས་སློབ་གྲྭར་
གཏན་ནས་མི་གཏོང་། བྱིས་པ་རྣམས་ཀྱིས་སློབ་གྲྭ་ནས་སློབ་སྦྱོང་བྱ་རྒྱུ་དེ་དགོས་
གལ་ཅན་ཞིག་ཡིན་བསམ་པ་ཡིད་ལ་མི་འཆར། ཐམས་ཅད་རང་དགར་གྲོང་གསེབ་
ཏུ་འཁྱམས་ཏེ་སྡོད་པའམ་ཡང་ན་ཕྱུགས་ལུག་འཚོ་སྐྱོང་བྱེད་ཏུ་འཇུག དེ་ལ་སོགས་
པའི་དབང་གིས་བོད་མི་ཕལ་མོ་ཆེ་ཡིག་རྨོངས་ཁོ་ནར་ལུས། དེས་ན་ཇི་སྲིད་དུ་བྱ་
བ་འདི་དག་ལ་སྒྱུར་བཅོས་ལེགས་པོ་མ་བྱུང་བ་དེ་སྲིད་དུ་བོད་མི་སེར་སྐྱ་གཉིས་ཀའི་
ནང་ན་མཁས་མཛངས་དང་ལྡན་པའི་མི་གོ་ཆོད་འབྱུང་རྒྱུ་དཀའ་སྟེ། ས་བོན་མ་་་་་
390



བློ་གསར་ཡིད་ཀྱི་དགའ་སྟོན་ལས་དགོན་པ་རྣམས་ཀྱིས་སློབ་གཉེར་དགོས་ཚུལ།
བཏབ་ན་སྟོན་ཐོག་འོང་རྒྱུ་མེད་པ་ལྟ་བུ་ཡིན། དེས་ན་བྱིས་པ་རྣམས་བོད་རང་གི་རིག་
གནས་ཆ་ཚང་སྦྱང་རྒྱུ་ཡོད་པའི་སློབ་གྲྭ་བཟང་ཤོས་རེ་ནས་སློབ་སྦྱོང་ལེགས་པོ་ཞིག་
འོང་ཐབས་ལ་ཕ་མ་རྣམས་ཀྱིས་དཀའ་ངལ་ཁྱད་དུ་བསད་དེ་འབད་པ་བྱ་དགོས་སོ།།
ཡང་བྱིས་པ་མང་པོ་ཞིག་ནི་འབྲི་ཀློག་ཙམ་རེ་སློབ་ཀྱང་ཆུང་ངུའི་དུས་ནས་གྲོང་ཆོག་
ལ་འགྲོ་བ་ཙམ་གྱི་ཕྱིར་དུ་འདོན་ཆ་ཁོ་ན་ལ་ཁ་བྱང་གཏོང་བ་ལས་གཞན་པའི་རིག་་་་་
གནས་གང་ཡང་མི་སློབ། ཕ་མ་རྣམས་ཀྱིས་དེ་ག་ཁོ་ན་མནོག་པར་སེམས། ཀློག་
སློབ་པར་བྱེད་པའི་གྲྭ་རྒན་རྣམས་ཀྱིས་ཀྱང་དེ་ཁོ་ན་བསླབས་ཏེ་འདོན་ཆ་རྣམས་མྱུར་་་
མོར་ཀློག་ཐུབ་མི་ཐུབ་དང་། །
རྔ་རྡུང་ཤེས་མི་ཤེས་དང་། ཆོ་ག་ཀློག་པའི་གོ་རིམ་ཤེས་མི་ཤེས་ཀྱི་སྒོ་ནས་མཁས་
བླུན་གྱི་དབྱེ་བ་འབྱེད་པར་བྱེད། དེ་ལས་གཞན་པའི་ཐོས་བསམ་སློབ་གཉེར་ནི་
དགོས་མི་དགོས་ཀྱི་བསམ་བློ་ཙམ་ཡང་མི་གཏོང་། དེས་ན་བསམ་སྦྱོར་འདི་དག་ཅིས་
ཀྱང་ལེགས་པར་བཅོས་དགོས་པ་ཡིན་ཏེ། ལོ་བཅུ་གཉིས་བཅུ་གསུམ་ཡར་མར་འདི་
བྱིས་པ་རྣམས་ཀྱི་བློ་ལེན་ཤིན་ཏུ་བཟང་བའི་དུས་ཡིན། དུས་དེར་བློ་ལ་ལེགས་པར་
ཟིན་པ་རྣམས་ཕལ་ཆེར་ཚེ་གང་པོར་མི་བརྗེད་པས། གལ་ཆེ་བའི་རིག་གཞུང་རྣམས་
ཀྱི་རྩ་ཚིག་བློ་ལ་འཛིན་པའི་དུས་མ་ནོར་བ་ཡིན། མི་གཅིག་གི་ཚེ་གང་པོར་བྱིས་པའི་
དུས་སྐབས་གཅིག་ལས་འོང་རྒྱུ་མེད། དེ་ག་གྲོང་ཆོག་ཙམ་གྱི་ཆེད་དུ་ཆུད་ཟོས་སུ་
གཏོང་བ་འདི་ནི་ཤིན་ཏུ་མི་འོས་པས། འདོན་ཆ་རྣམས་ཤེས་མི་དགོས་པ་མ་ཡིན་ཡང་
རན་ཙམ་བྱང་དུ་བཅུག་པས་ཆོག གཙོ་བོ་གཞུང་ཚིག་བློར་ལེན་དུ་འཇུག་པ་སོགས་
དགོས་ཏེ། དེ་ལྟར་བྱས་ན་ཀློག་ཀྱང་དེའི་ཞར་ལ་ཤེས་འོང་བ་ཡིན། དེ་དང་མཉམ་དུ་
བྲིས་གཟུགས་དང་སུམ་རྟགས་དག་གསུམ་དང་། སྐར་རྩིས་དང་། སྙན་ངག་གི་གཞུང་
སོགས་ཅུང་ཟད་སླ་བའི་རིགས་རྣམས་ལ་སྔོན་དུ་སློབ་སྦྱོང་བྱེད་དུ་འཇུག་དགོས། གཞན་
391



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
ཡང་བྱིས་པའི་དུས་ཉིད་ནས་སྲོག་ཆགས་རྣམས་ལ་བྱམས་བརྩེ་བྱ་བ་དང་། གཞན་
ཕན་སྒྲུབ་པ་ལྷུར་ལེན་པ། ལས་འབྲས་ལ་འཛེམས་ཏེ་སྤྱོད་ངན་རྣམས་སྤོང་བ།
དཀོན་མཆོག་ལ་དད་པ་བྱ་བ་སོགས་ཡ་རབས་སྤྱོད་བཟང་རྣམས་ཀྱི་བག་ཆགས་
ལེགས་པོ་འཇོག་པའི་སེམས་ཁམས་ཀྱི་སློབ་གསོ་དེ་ནི་དེ་བས་ཀྱང་ཤིན་ཏུ་གལ་ཆེ་
བ་ཡིན། བྱིས་པའི་དུས་འདི་དཔྱིད་དུས་དྲོད་གཤེར་འཛོམས་པའི་ཞིང་ས་བཟང་པོ་
ལྟ་བུ་ཡིན་པས་ས་བོན་བཟང་པོ་གདབ་རྒྱུར་འབད་པ་བྱ་དགོས། གཞན་དུ་དཔེར་ན།
ལུག་ལྤགས་ཤིག་ཡིན་ཡང་དེ་ལེགས་པར་མ་མཉེད་ན་པགས་པ་དེས་གོ་ཅི་ཡང་མི་
ཆོད༑ བྱིས་པ་རྣམས་ཀྱང་སེར་སྐྱ་གང་ཡིན་ཡང་རུང་སྟེ། ཆུང་ངུའི་དུས་ནས་སློབ་
གཉེར་ལེགས་པོ་བྱས་ཏེ་རྒྱུད་ལས་སུ་རུང་བར་མ་བྱས་ན། དེའི་མི་ཚེ་གང་པོ་ཆུད་
ཟོས་སུ་བཏང་བ་ཁོ་ན་ཡིན། རང་རེ་རྣམས་ལ་ཆོས་དང་འཇིག་རྟེན་གཉིས་ཀའི་ཕྱོགས་
ནས་བྱིས་པའི་སློབ་གསོའི་ཐད་འདིར་མ་འདང་བ་ཤིན་ཏུ་མང་བས་ཕ་མ་དང་དགེ་རྒན་་་་
རྣམས་ཀྱིས་རང་གི་བསམ་སྤྱོད་གཉིས་ཀ་མྱུར་དུ་སྒྱུར་བཅོས་མི་བྱེད་ཐབས་མེད་ཡིན་
ནོ། །དེས་ན་དགོན་པ་རྣམས་ཀྱིས་སོ་སོའི་ནུས་ཚོད་དང་བསྟུན་པའི་སློབ་གྲྭ་ཆུང་ངུ་་་
རེ་བཙུགས་ཏེ། རྒྱལ་ཁབ་ཀྱི་སློབ་གྲྭར་ཞུགས་ཟིན་པའི་སློབ་མ་རྣམས་ལས་གཞན་
པའི་བྱིས་པ་རྣམས་ལོ་རེའམ་ལོ་རེ་ཟུང་གི་མཚམས་ནས་ཐེངས་རེ་བསྡུས་ཏེ་གོང་དུ་
བཤད་པ་བཞིན་འབྲི་ཀློག་ནས་བཟུང་རིག་གཞུང་ཆུང་ངུ་རྣམས་སློབ་པ་དང་། བསམ་
པའི་སློབ་གསོ་ལེགས་པོ་བྱས་ནས་སྐྱེད་བསྲིང་བར་བྱ་ཞིང་། དེ་དག་ཆེན་པོར་གྱུར་
པ་ན་རང་རང་གི་མོས་པ་བཞིན་དུ་བྱ་སྟེ། ཁྱིམ་པ་བྱེད་པར་འདོད་ན་ལས་རྒྱུ་འབྲས་
ལ་བག་ཡོད་བྱེད་པའི་ཁྱིམ་པ་དགེ་སེམས་ཅན་རེ་བྱེད་དུ་འཇུག་རྒྱུ་དང་། རབ་བྱུང་
བྱེད་པར་འདོད་པ་རྣམས་དགོན་པའི་བཤད་གྲྭའི་ནང་དུ་ཞུགས་ནས་མུ་མཐུད་དེ་དམ་
པའི་ཆོས་ལ་སློབ་གཉེར་བྱེད་དུ་འཇུག་དགོས། དེ་ལྟར་བྱས་ན་དགོན་པ་རྣམས་ཀྱི་
392



བློ་གསར་ཡིད་ཀྱི་དགའ་སྟོན་ལས་དགོན་པ་རྣམས་ཀྱིས་སློབ་གཉེར་དགོས་ཚུལ།
ནང་དུ་ཚུལ་ཁྲིམས་དང་ལྡན་ཞིང་སྤོང་ཀློག་ལ་བརྩོན་པའི་དགེ་འདུན་གྱི་སྡེ་གཙང་མ་
ཞིག་བྲི་གང་མེད་པར་རྒྱུན་ཆགས་སུ་གནས་ཐུབ་པ་དང༌། ཡུལ་མི་རྣམས་ཀྱང་དམ་
པའི་ཆོས་ལ་རྒྱུ་མཚན་ཤེས་པའི་དད་པ་རྙེད་ནས་མི་དགེ་བའི་སྤྱོད་ངན་རྣམས་རང་
ཤུགས་ཀྱིས་ཇེ་ཉུང་དུ་འགྲོ་བ་ཡིན། ད་སྔོན་རང་ཅག་གིས་འདིའི་ཐད་ལ་བཀོད་
བསྒྲིག་ལེགས་པོ་བྱེད་མ་ཐུབ་པས་གྲྭ་པ་མང་པོ་ཞིག་གིས་གྲོང་ཆོག་ལ་འགྲོ་རྒྱུ་ཙམ་
མ་གཏོགས་གཞན་ཅི་ཡང་མི་ཤེས་པར་གྱུར་ཏེ་རྒྱུད་ཆུད་ཟོས་སུ་སོང་མོད། ད་ཕྱིན་
ཆད་ནི་གྲྭ་པ་ཞིག་ཡིན་ཕྱིན་དམ་པའི་ཆོས་ལ་སློབ་གཉེར་བཟང་ཙམ་རེ་བྱེད་ཐུབ་པའི་
ཐབས་ལ་དགོན་པ་སོ་སོས་ནུས་པ་གང་ཡོད་ཀྱིས་འབད་པ་བྱ་བ་འདི་ཅིས་ཀྱང་གལ་
ཆེའོ། །གཉིས་པ་ན་གཞོན་གྱི་སློབ་གསོ་ནི། དེང་སང་ཁམས་ཀྱི་ཕྱོགས་འདིར་དགོན་
པ་མང་པོའི་ནང་དུ་དུས་མཆོད་དག་གི་སྐབས་ཙམ་མ་གཏོགས་ནམ་རྒྱུན་གྲྭ་པ་བཞུགས་
མཁན་ཆེར་མེད། དབུས་གཙང་གི་ཕྱོགས་སུ་ནི་དགོན་པ་ཆུང་འབྲིང་རྣམས་ཀྱི་ནང་དུ་
གྲྭ་པ་བཅུ་ཉི་ཤུ་ཙམ་ལས་མེད་ལ། དགོན་པའི་ནང་དུ་བཤད་གྲྭ་དང་སྒྲུབ་གྲྭ་ཚད་
ལྡན་འཛུགས་མ་ཐུབ་པས་གྲྭ་པ་ཉུང་ཤོས་རེ་བཞུགས་པ་དག་ཀྱང་བསྙེན་སྒྲུབ་ཕྲན་
ཚེགས་ཙམ་རེ་བྱེད་པའམ་རང་དགར་བཞུགས་པ་ལས་སྤོང་ཀློག་ཆ་ཚང་ཞིག་ལ་
བརྩོན་པའི་སྐལ་བ་མི་རྙེད། དེ་ལྟར་དམ་པའི་ཆོས་ཀྱི་སློབ་སྦྱོང་མ་ཐེབས་པས་གྲྭ་པའི་
ཡོན་ཚད་ཞན། དེའི་དབང་གིས་ལུང་རྟོགས་ཀྱི་བསྟན་པ་ནི་གཟུགས་བརྙན་ཙམ་ཡང་
དཀོན། སངས་རྒྱས་ཀྱི་བསྟན་པ་རིན་པོ་ཆེ་འདི་མེད་ཕྱིན་སྐྱེ་འགྲོའི་བདེ་སྐྱིད་ཀྱང་
མེད༑ ཅུང་ཟད་རེ་ཡོད་ཀྱང་མིག་རྒྱང་གང་ཙམ་ལས་མེད་པར་འགྱུར་བར་གདོན་མི
ཟ༑ དེས་ན་དགོན་པ་སོ་སོའི་རང་གི་ཆ་རྐྱེན་དང་བསྟུན་པའི་བཤད་གྲྭ་དང་སྒྲུབ་གྲྭ་
རེ་འཛུགས་རྒྱུ་ནི་ཤིན་ཏུ་གལ་ཆེ་པས། དགོན་པའི་བླ་སྤྲུལ་དང་དགེ་སྐོས་སོགས་ཀྱིས་
དོན་འདི་ལ་ཐུགས་ཁུར་ནན་བཞེས་ཤིག་ཅིས་ཀྱང་མི་བྱ་བར་མི་རུང་ངོ་། །དགོན་པ་
393



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ། །
སོ་སོ་ལ་བཤད་སྒྲུབ་ཀྱི་བསྟན་པ་སྤུས་དག་རེ་ཡོད་ན། གྲྭ་པ་རྣམས་ཀྱིས་དམ་པའི་
ཆོས་རྣལ་མའི་དགོངས་པ་ལེགས་པར་རྟོགས་ཤིང་ཅི་རིགས་པར་ཉམས་སུ་བླངས་
པས་རང་མགོ་ཐོན་པར་མ་ཟད་སེམས་ཅན་གཞན་པ་རྣམས་ལའང་ཐར་བའི་ལམ་
སྟོན་བྱེད་ནུས་ཤིང་། དེའི་དབང་གིས་བསྟན་པ་རིན་པོ་ཆེའང་ཡུན་དུ་གནས་པར་
འགྱུར། སྐྱེ་འགྲོ་རྣམས་ལའང་དམ་པའི་ཆོས་ཀྱིས་སེམས་རྒྱུད་བཏུལ་བས་མི་གསོད་
རྟ་སྐྱེལ་དང་། རྐུ་ཇག་དང་། མོ་གྱོད་ཁ་མཆུ། རྫུན་གྱིས་མགོ་སྐོར་བ་སོགས་མི་བདེ་
བའི་རྒྱུ་རྣམས་ཇེ་ཉུང་དུ་སོང་ནས་འཕྲལ་དུ་བདེ་བར་འགྱུར་བ་དང་། ལས་རྒྱུ་འབྲས་
ལ་འཇུག་ལྡོག་ཚུལ་བཞིན་དུ་བྱེད་ཤེས་པ་དང་། དགེ་བའི་ལས་ལ་འབད་པས་ཡུན་
གྱི་བདེ་སྐྱིད་ཀྱང་མི་ཉམས་པར་གནས་པར་འགྱུར་བ་ལ་ཐེ་ཚོམ་མེད་དོ། །འོ་ན་སློབ་
སྦྱོང་བྱ་ཚུལ་ཇི་ལྟར་ཞེ་ན། དགེ་ཚུལ་གྱི་བསླབ་བྱ་ཀཱ་རི་ཀཱ་ནས་སྔགས་བླ་མེད་ཀྱི་བར་
སློབ་ཚན་སོ་སོར་བཅད་དེ། གོ་རིམ་བཞིན་དུ་སྦྱངས་ནས་སངས་རྒྱས་ཀྱི་བསྟན་པ་
སྤྱི་དང་བྱེ་བྲག་གི་ལྟ་སྒོམ་སྤྱོད་འབྲས་རྣམས་གང་ཡིན་ཉམས་འོག་ཏུ་ཚུད་པར་བྱ་རྒྱུ་
ནི་གཙོ་བོའི་སྦྱང་བྱ་དང་། དེའི་ཞར་ལ་ཐུན་མོང་གི་རིག་གནས་རྣམས་ལེགས་པར་
སྦྱང་རྒྱུ་དང་། གཞན་ཡང་དུས་རབས་གསར་བའི་ཤེས་བྱ་རྣམས་ཀྱང་དགོས་མཁོ་
དང་བསྟུན་ནས་རྒྱུས་ལོན་རན་ཙམ་རེ་བྱ་ལ། ཁྱད་པར་དུ་ཐོག་མཐའ་བར་གསུམ་དུ་
མེད་མི་རུང་བ་ནི་བསམ་པའི་འཁྱེར་སོ་ཡང་དག་པའི་ལམ་དུ་འཁྲིད་པར་བྱེད་པའི་
ཐེག་པ་ཆེན་པོའི་བློ་སྦྱོང་བའི་མན་ངག་ཟབ་མོ་རྣམས་ཡིན་པས་དེ་གནད་དུ་གཟུང་
དགོས། དེ་ལྟར་བྱས་ཏེ་བསྟན་པ་དང་འགྲོ་བའི་དོན་ལ་ལྷག་བསམ་རྣམ་པར་དག་
ཅིང་མང་ཐོས་ཚུལ་ལྡན་གྱི་གང་ཟག་སྐྱེད་སྲིང་བྱ་ཅི་ཐུབ་བྱ་བ་ལས་གནད་ཆེ་བ་དང་
དེ་ལས་ལྷག་པའི་བྱ་བ་གང་ཡང་མེད། གལ་ཏེ་དགོན་པ་རང་ལ་བཤད་གྲྭ་འཛུགས་
པའི་ཆ་རྐྱེན་ཅིས་ཀྱང་མི་ལྡན་ན་གྲྭ་པ་རྣམས་གྲྭ་ས་གཞན་དུ་བཏང་སྟེ་སློབ་སྦྱོང་བྱེད་
394



བློ་གསར་ཡིད་ཀྱི་དགའ་སྟོན་ལས་དགོན་པ་རྣམས་ཀྱིས་སློབ་གཉེར་དགོས་ཚུལ།
དུ་འཇུག་དགོས། དེར་མ་ཟད་དམ་པ་གོང་མ་རྣམས་ཀྱིས་བཞག་པའི་འབུད་རྡུང་
དཀྲོལ་བ་དང་གར་དབྱངས་ཐིག་སོགས་ཀྱང་མཐོང་བ་བརྒྱུད་པའི་ཕྱག་བཞེས་གཙང་
མ་ཇི་བཞིན་མ་ཉམས་པར་འཛིན་པ་གལ་ཆེ་བས་གནས་སྐབས་ཀྱི་ཆེད་སྦྱོང་འཛིན་་་་
གྲྭ་བཙུགས་ཏེ་ལེགས་པར་སྦྱང་དགོས་ཀྱི། དེ་དག་ལ་མཐོང་ཆུང་བྱས་ནས་ལག་ལེན
་ཐམས་ཅད་རྟོག་བཟོ་དང་གཟུ་ལུམ་དུ་མ་སོང་བ་ཞིག་དགོས། ཡང་དགོན་པ་འགའ་
རེས་ནི་དུས་མཆོད་སོགས་ཁོ་ན་ལ་མཐོང་ཆེན་བྱེད་པ་ལས་ཐོས་བསམ་སློབ་གཉེར་
ལ་དོ་སྣང་ཡེ་མི་བྱེད། གྲྭ་པ་འགའ་རེ་གཞན་དུ་སློབ་གཉེར་ལ་སོང་སྟེ། དུས་
མཆོད་རྣམས་སུ་འཚོགས་མ་ཐུབ་པ་དག་ལ་སློབ་གཉེར་དུ་ཕྱིན་པར་ངོ་སོ་མེད་པར་་་་་
མ་ཟད་དངུལ་ཆད་གཅོད་པ་སོགས་བྱེད་པར་སྣང་སྟེ། དེ་ནི་བྱ་བ་ཐ་ཤལ་བ་ཡིན།
དེས་ན་དེང་སང་དགོན་པ་སོ་སོར་སྔར་ཟིང་འཁྲུག་གི་སྐབས་སུ་གཏོར་བཤིག་བཏང་
བའི་འདུ་ཁང་དང་གྲྭ་ཁང་ཐམས་ཅད་གསར་སྐྲུན་བྱས་ཏེ། དགེ་འདུན་རྣམས་
འཚོགས་ས་དང་བཞུགས་ས་ཙམ་རེ་ནི་ཡོད་པས་དེས་མ་ཆོག་པ་ཆེར་མི་འདུག ད་ནི་
བཤད་སྒྲུབ་ཀྱི་གཞི་ཅུང་ཟད་རེ་འཛུགས་རྒྱུ་ཁོ་ན་ལ་འབད་དགོས་ཏེ། རང་རེའི་
བསྟན་པའི་ལྷག་འཕྲོ་ཅུང་ཟད་ལུས་ཡོད་པ་འདི་རྒྱུན་མཐུད་དེ་གནས་ཐབས་་་་་་་
འཆད་ཉན་དང་སྒོམ་སྒྲུབ་ཁོ་ན་ལ་རག་ལས་ཡོད་པའི་ཕྱིར་རོ།།
གསུམ་པ་མང་ཚོགས་ཀྱི་སློབ་གསོ་ནི། དགོན་པ་དག་གིས་རང་གི་གྲྭ་པ་རྣམས་ཀྱི་་
སློབ་སྦྱོང་ལེགས་པོ་འོང་བར་བྱེད་དགོས་པར་མ་ཟད། རང་གི་ལྷ་སྡེའམ་རང་དང་
འབྲེལ་བའི་དད་ལྡན་མང་ཚོགས་ལའང་དམ་པའི་ཆོས་ཀྱི་སློབ་སྦྱོང་ལེགས་པོ་ཡོད་་་་
བའི་ཐུགས་ཁུར་ངེས་པར་བཞེས་དགོས། འདི་ནི་ཤིན་ཏུ་དོན་ཆེ་སྟེ། དེང་སང་བོད་
ཀྱི་མང་ཚོགས་རྣམས་ཀྱི་ཁྲོད་ན་ཆོས་ལ་མི་དད་པའང་དཀོན་ལ། ཆོས་ཡང་དག་པ་
395



དཔལ་བླ་རུང་གི་མཁན་པོ་ཚུལ་ཁྲིམས་བློ་གྲོས་ཀྱི་གསུང་འབུམ།
ཞིག་སྒྲུབ་ཤེས་མཁན་ཡང་དཀོན་པོར་སྣང་། བླ་མ་མང་པོས་ཁྲོམ་དབང་རེ་གནང་བ་
དང་། མ་ཎི་དང་ས་ཏཱ་རེ་འདོན་དུ་འཇུག་པ་ཙམ་ལས་ཆོས་ཇི་ལྟར་སྒྲུབ་པའི་ཚུལ་
གྱི་གོ་བརྡ་སྤྲོད་པ་ཤིན་ཏུ་ཉུང་། དེའི་དབང་གིས་མང་ཚོགས་རྣམས་ཀྱིས་ཆོས་སྒྲུབ་
པར་འདོད་ཀྱང་སྒྲུབ་ཚུལ་མི་ཤེས་པས་ཡུལ་ཕྱོགས་ཤིན་ཏུ་མང་པོ་ཞིག་ལོང་བ་
དམིགས་བུ་མེད་པ་ལྟ་བུར་གྱུར་ཏེ་གསོན་པའི་དུས་སུ་ཆོས་མེད་ཀྱིས་དུས་འདའ།
དོན་ཕྲན་བུ་ཙམ་རེའི་ཕྱིར་དུ་མི་གསོད། ཚོ་བ་དང་ཚོ་བའི་བར་ལ་དམག་དྲངས།
ཉམ་ཆུང་རྣམས་ལ་རྐུ་འཕྲོག་བཅོམ་གསུམ་བྱེད།ཉེས་མེད་ཀྱི་སེམས་ཅན་མང་པོའི་
སྲོག་གཅོད་པ་སོགས་མི་དགེ་བའི་ལས་སྣ་ཚོགས་པ་བྱེད། ལྐོག་གྱུར་གྱི་དོན་ལུང་
སྟོན་པར་བྱེད་པའི་མངོན་ཤེས་ཅན་ཡིན་ཁུལ་བྱེད་པ་དང་། གྲུབ་ཐོབ་ཀྱི་མཛད་
སྤྱོད་དུ་གྲགས་པའི་བྱ་བ་ཡ་མ་ཟུང་གིས་འུར་ཟིང་བྱེད་པ་དག་བྱུང་བ་ན་བཟང་ངན་
དང་བདེན་རྫུན་ཅི་ཡིན་གྱི་བསམ་བློ་གཏོང་ལོང་ཙམ་ཡང་མེད་པར་ཐམས་ཅད་ཀྱིས་
འཚང་ག་བྱེད་ཅིང་། སྟོན་པ་སངས་རྒྱས་ཀྱི་ཆོས་རྣམ་པར་དག་པ་ཚེ་འདི་་་་
གཉིས་ཀ་བདེ་ནས་བདེ་བར་འགྲོ་བར་བྱེད་པའི་ཐབས་སྟོན་པར་བྱེད་པ་རེ་བྱུང་ན་དེ་
ལ་ཡིད་དང་རྣ་བ་གཏོད་པར་མི་འདོད་པ་དང་། མི་ཤི་བ་ན་ཡུལ་ལ་ལར་བདུན་
ཚིགས་གཅིག་ཙམ་ཡང་མེད་པར་ཁྱི་རོ་བཞིན་དུ་བོར་བ་དང་། ལ་ལར་མ་ཎི་འབྲུ་
གཅིག་ཀྱང་གདོན་རྒྱུ་མེད་པར་མ་ཟད་ར་ཕག་སོགས་བསད་དེ་ཤ་བཟའ། །
ཆང་བཏུང་། ཐ་མག་འཐེན་པ་སོགས་མི་དགེ་བའི་སྤྱོད་པ་སྣ་ཚོགས་པ་བྱས་ཏེ་
གཤིན་པོ་ངན་སོང་དུ་འཕེན་པའི་རྒྱུ་སྒྲུབ་པ་སོགས་ཡི་མུག་པའི་བྱ་བ་མང་པོ་འདུག་
སྟེ། དེ་ཐམས་ཅད་མང་ཚོགས་ལ་དམ་པའི་ཆོས་འཆད་མཁན་མེད་པའི་ལན་པ་ཁོ་
ནར་སྣང་། དེ་ལྟར་དུ་གྱུར་ཀྱང་ད་དུང་ཇི་མི་སྙམ་དུ་ཡལ་བར་འདོར་ན་ནི་ཡུལ་དེར་
དགོན་པ་ཆེན་པོ་ཇི་ལྟ་བུ་ཞིག་ཡོད་ཀྱང་རུང་དེས་ཡུལ་མི་རྣམས་ལ་ཕན་པ་ཅི་ཡང་
396



བློ་གསར་ཡིད་ཀྱི་དགའ་སྟོན་ལས་དགོན་པ་རྣམས་ཀྱིས་སློབ་གཉེར་དགོས་ཚུལ།
མེད་པར་འགྱུར་རོ། །དེས་ན་དགོན་པ་རྣམས་ཀྱིས་མ་མཐའ་ཡང་རང་གི་ཡུལ་སྡེའི་
ཤི་གསོན་དེ་རྣམས་ཡལ་བར་མི་འདོར་བར་དགེ་སྒྲུབ་སྡིག་སྤང་ཇི་ལྟར་བྱ་བའི་ཚུལ་
དག་སློབ་པར་མཛད་པའི་དགེ་བའི་བཤེས་གཉེན་རང་དགོན་ལ་ཡོད་ན་དེ་ཉིད་དམ་
མེད་ཀྱང་ཡུལ་གཞན་ནས་བཙལ་ཏེ། དད་ལྡན་མང་ཚོགས་ལ་དམ་པའི་ཆོས་སློབ་
སྦྱོང་བྱ་བའི་མཐུན་རྐྱེན་ལེགས་པར་ཚང་བ་ཞིག་བྱས་ཏེ། ཐམས་ཅད་ཀྱི་རྒྱུད་ན་
སྐྱབས་འགྲོའི་སྡོམ་པ་དང་སྣ་གཅིག་གམ་སྣ་འགའ་ཡན་ཆད་ཀྱི་དགེ་བསྙེན་གྱི་སྡོམ་
པ་རེ་ཡོད་པ་དང་ཆོས་རྒྱ་ཆེན་པོ་མ་ཤེས་ཀྱང་དགེ་སྡུག་བླང་དོར་བྱ་ཚུལ་ཅུང་ཟད་
ཞིབ་པ་རེ་དང་།
རང་གི་རྒྱུན་པར་ཉམས་སུ་བླང་རྒྱུའི་ཆོས་དེ་མགོ་མཇུག་ཚང་བ་རེ་ཤེས་རྒྱུ་དང་། །
སྤྱིར་འཁོར་བའི་ཉེས་དམིགས་དང་ཐར་བའི་ཕན་ཡོན་དཀོན་མཆོག་གི་ཡོན་ཏན་
སོགས་ཆོས་ཕྱོགས་ཀྱི་གོ་བ་ཅི་རིགས་པ་རེ་ཡོད་པར་བྱེད་པ་དང་། ཁོམ་ལོང་དང་
བསྟུན་ཏེ་སྔོན་འགྲོའི་བློ་ལྡོག་རྣམ་བཞི་ནས་དངོས་གཞིའི་བར་གྱི་ཉམས་ལེན་རྣམས་
ཐུན་དུ་བཅད་དེ་ཉམས་སུ་ལེན་པའི་ལུགས་སྲོལ་བཟང་པོ་རེ་འཛུགས་ཐུབ་པ་བྱུང་ན་
སྙིགས་མའི་དུས་སུའང་སངས་རྒྱས་ཀྱི་བསྟན་པ་ལ་བརྟེན་ནས་སེམས་ཅན་མང་པོ་
ལ་ཕན་པ་རྒྱ་ཆེན་པོ་ཐོགས་པར་འགྱུར་ཞིང་དེའི་མཐུས་སྟོན་པ་སངས་རྒྱས་ནས་རྩ་
བའི་བླ་མའི་བར་གྱི་ཐུགས་དགོངས་རྫོགས་པར་འགྱུར་བས་མི་བརྩོན་དུ་མི་རུང་ངོ༌།།
ཞེས་པ་ནི་དམན་པ་རང་ལྟ་བུས་ཕྱོགས་ཀྱི་དགེ་འདུན་གྱི་སྡེ་རྣམས་ལ་འཆར་འགོད་བྱེད་པ་ནི་ཤིན་
ཏུ་མི་འོས་པས་དེ་མིན་ཡང་བསམ་པ་དག་པའི་དྲན་གསོ་ཙམ་གྱི་ཕྱིར་དུ་བོད་རབ་རྒྱན་ཤིང་སྤྲེལ་ལོའི་
ཟླ་གསུམ་པའི་ཚེས་བཅུ་བདུན་ཉིན་ཚུལ་ཁྲིམས་བློ་གྲོས་ཀྱིས་གསེར་ལྗོངས་བླ་མ་རུང་དུ་བྲིས་པ་དགེ་
བར་གྱུར་ཅིག། །།
397



སྒྲིག་པ་པོའི་གཏམ།
མཁྱེན་པའི་སྤྱན་རས་ལ་གཡོན་ལྷུང་མི་མངའ་བའི་རྒྱ་ཆེའི་གཟིགས་པ་པོ་
རྣམ་པ་ལགས། འདིར་ཁ་བའི་མེ་ཏོག་གི་འདབ་མ་དཀར་པོ་ཞིག་ལྔ་རིག་གི་
སྒྲོན་མེར་བཞེངས་པ། དཔལ་བླ་རུང་སློབ་གྲྭ་ཆེན་མོའི་དགེ་བའི་བཤེས་གཉེན་དམ་
པ་ ༧བཤད་སྒྲུབ་བསྟན་པའི་རྒྱལ་མཚན་མཁན་ཆེན་ཚུལ་ཁྲིམས་བློ་གྲོས་ཀྱི་གསུང་
འབུམ་བློ་གསར་ཡིད་ཀྱི་དགའ་སྟོན་ཞེས་པ་འདི་དམ་པ་ཉིད་ཀྱི་བཀའ་གནང་ཐོབ་
པ་བཞིན། ཕྲན་གྱིས་ཞུས་ཤིང་དག་པར་བསྒྲིགས་ཏེ་པར་དུ་བསྐྲུན་པ་ལགས་
ཀྱང་རྩོམ་པ་པོ་དང་ཞུ་བ་པོར་མཁས་བླུན་གྱི་ཁྱད་པར་གནམ་སའི་བར་ཐག་གིས་
ཕྱེས་པས། ཇི་བཞིན་ཞུ་བར་རྔོ་མི་ཐོགས་མོད། དྲུང་ཡིག་པས་ལག་ནོར་ཤོར་
བ་དང་པར་འཆུག་ཅན་སོགས་ལ་ལྷག་བསམ་དག་པས་སྲི་ཞུ་ཅུང་ཟད་བགྱིས་ཏེ།
རིས་སུ་མེད་པའི་སྐྱེ་འགྲོ་ཀུན་གྱི་ཕན་བདེའི་རྩ་ལག་རྒྱལ་བསྟན་རིན་པོ་ཆེ་འདིའི་
འཕྲིན་ལས་དང་གཟི་བྱིན་རྣམས་སྔར་ལས་རྒྱས་པ་ཞིག་བྱུང་ན་ཅི་མ་རུང་སྙམ་ཞིང་
རྨད་དུ་བྱུང་བའི་མཛད་པ་འདིས་ནི་རང་རེ་བྷོ་ཊའི་རིག་མཛོད་ལ་ཤུགས་སྣོན་ཞིག་
ངེས་པར་བྱེད་ནུས་པར་སེམས་ནས་རྒྱལ་ཁབ་ཀྱི་ཚད་ལྡན་པར་བསྐྲུན་བྱས་པ་ཡིན།།
བྱ་བ་འདི་དང་འདི་ལྟ་བུར་ཟོལ་མེད་ཀྱི་ཐུགས་ཁུར་ཆེ་བཞེས་གནང་བའི་སྐྱེས་བུ་
དམ་པ་མཁས་མཆོག་གཟན་དཀར་རིན་པོ་ཆེ་ཐུབ་བསྟན་ཉི་མ་ལགས་ཀྱིས་དགྱེས་
གཟིགས་མཐོང་ཆེན་དང་སློབ་སྟོན་དབུགས་དབྱུང་སོགས་ཀྱི་བཀའ་དྲིན་རྒྱ་ཆེན་པོ་
བསྐྱངས་བ་དང༌། མི་རིགས་དཔེ་སྐྲུན་ཁང་གི་བོད་ཡིག་པར་སྐྲུན་སྡེ་ཁག་གི་གཙོ་
འགན་པ་རྒན་ཚེ་རིང་རྒྱལ་དང་ཨ་ཁུ་རྟ་མགྲིན་རྡོ་རྗེ་སོགས་བོད་རིགས་གྲོགས་པོ་
398



ལྷན་རྒྱས་རྣམ་པས་ཐུགས་ཁུར་དང་རྒྱབ་སྐྱོར་གནང་པར་བཀའ་དྲིན་སྔ་ན་མེད་ཅེས་
ཞུས་པ་ལགས། སྤྱིར་དེང་སང་ནི་བསྟན་བཅོས་རྩོམ་པའི་རྒྱུ་གསུམ་ཚང་པ་ཕར་
ཞོག་དེའི་གྲངས་འདྲེན་ཙམ་ཡང་མི་མཁྱེན་པར་ཐོས་བསམ་གང་ཡང་མི་དགོས་པའི་
རྩོམ་པ་པོ་མང་པོ་ཆར་རྗེས་ཀྱི་ཤ་མོང་རྡོལ་བ་བཞིན་བྱུང་དང་འབྱུང་བཞིན་པ་
ལགས་ཀྱང་། འདི་ལྟ་བུའི་མདོ་སྔགས་རིག་གཞུང་དང་བཅས་པར་མཁྱེན་རླབས་ཆེ་
བའི་རྩོམ་པ་པོ་ཞིག་ནི་ཉིན་མོའི་སྐར་མ་ལྟར་སྣང་བས་སྐབས་འདིར་རྩོམ་པ་པོ་
མཚམས་སྦྱོར་གསལ་རྒྱས་ཞིག་བྱེད་པར་ཅིས་ཀྱང་རིགས་མོད། དམ་པ་འདི་ནི་
སྦས་པའི་རྣལ་འབྱོར་ཁོ་ན་ལ་ཁ་མིན་དོན་གྱིས་དགྱེས་ཕྱིར། ཁོང་མཚམས་སྦྱོར་
འབྲི་ཆོག་པའི་དགོངས་གནང་ཡང་མ་ཞུས་པས་རྣམ་ཐར་སོགས་བྲིས་ན་ཐུགས་མི་
མཉེས་ངེས་ཅན་ཡིན་སྙམ་ནས་མཚམས་འདིར་སྨོན་ལམ་བཟང་པོ་ཞིག་བཏབ་སྟེ་རེ་
ཞིག་མ་འོངས་པའི་ལས་སུ་བཞག་གོ །གཅིག་ཏུ་ན་རྩོམ་པ་པོ་དང་བརྩམས་ཆོས་
འདིའི་རིན་ཐང་ནི་གཟུ་བོར་གནས་པའི་རྒྱ་ཆེའི་ཀློག་པ་པོ་དག་གིས་གླེང་རིགས་
པར་མ་ཟད་གླེང་བར་ཡང་འགྱུར་བས་རེ་ཞིག་འདི་ཙམ་གྱིས་འཐུས་པར་བྱས་སོ། །
སླར་མདོ་སྔགས་གདམས་པའི་གཏེར་མཛོད་དུ་གྱུར་པའི་བསྟན་འཛིན་གྱི་སྐྱེས་བུ་
དམ་པ་འདིའི་སྐུ་ཚེ་བསྐལ་བརྒྱར་བརྟན་ཅིང་ཐུགས་བཞེད་གེགས་མེད་དུ་འགྲུབ་པ་
དང་གསུང་འབུམ་རིན་པོ་ཆེ་འདིའི་མཛད་འཕྲིན་ནམ་མཁའི་ཕ་མཐར་བརྡལ་ཞིང་
སྐྱེ་དགུ་རྣམས་ཀྱི་སྡུག་བསྔལ་གྱི་མུན་པ་མཐུག་པོ་དྲུངས་ནས་འབྱིན་པའི་སྨོན་
འདུན་ཞུའོ། །
ཞེས་པའང་རབ་རྒྱན་མེ་ཁྱི་ལོའི་ས་ག་ཟླ་བའི་ཡར་ཚེས་བཅོ་ལྔའི་དུས་བཟང་ལ་པེ་ཅིན་
གྲོང་ཁྱེར་གྱི་ནུབ་ཕྱོགས་རང་གནས་གསུང་རབ་ནོར་བུའི་ལྡིང་ཁང་ནས་གཙང་རིགས་སྐལ་
བཟང་རྣམ་འདྲེན་དུ་འབོད་པས་ལེགས་པར་སྦྱར་བ་བཀྲ་ཤིས་པར་གྱུར་ཅིག་གུ། དགེའོ།།
399



3་
བླ་རུང་ཆོས་ཀྱི་གྲོང་ཁྱེར་
ISBN 7-105=0B012-4
9787165680320">



སྐལ་བཟང་བདག་གི་ལྷག་བསམ་དྲི་མེད་ཀྱིས། །
རྣམ་དཀར་ལས་འདི་བགྱིས་པའི་དགེ་རྩའི་མཐུས།།
འདྲེན་མཆོག་བླ་མའི་སྐུ་ཚེ་རབ་བརྟན་ཅིང༌།། །
ལུང་རྟོགས་ཆོས་ཀྱིས་ས་གསུམ་ཁྱབ་གྱུར་ཅིག།
ISBN 7-]0,5-030)12-| } Z: 125l
[rt
: ( X 19 ) ( 1-3)
